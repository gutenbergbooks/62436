<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Szeretve mind a vérpadig (2.
rész) by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
/*  line-height: 2em; */
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i4 {
 display: block;
 margin-left: 2em;
 padding-left: 3em;
 text-indent: -3em;
}

.poem span.i16 {
 display: block;
 margin-left: 8em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_238">238</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=k-hkAAAAMAAJ">http://books.google.com/books?id=k-hkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXVIII. KÖTET</span></p>
<p class="center"><span class="caption">SZERETVE MIND A VÉRPADIG.
II.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1897</span></p>
<hr class="chap" />
<h1>SZERETVE MIND A VÉRPADIG</h1>
<p>&nbsp;</p>
<p class="center"><span class="caption">TÖRTÉNETI REGÉNY A
RÁKÓCZY-KORBÓL</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">II. RÉSZ</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1897</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A VAK LÖVÉSEK.</h2>
<p>Ocskay mindenféle mámor-undorra ébredt fel. Kellemetlen érzések
mind: a bor mámorának, a gyönyör mámorának és a dicsőség mámorának
az undora. Ocskay együtt érezte mind a hármat. Az egyiket a hátában
érezte, a másikat a szivében, az utolsót, hahj! azt az egész
valójában!</p>
<p>Szép mulatság várt rá odakünn a «platz»-on.</p>
<p>Jött a vert had mindenfelülről: gyalog és lovas egyszerre. A
gyalogok még jobban tudnak futni, mint a lovasok. Volt ott ezer
ember is egyrakáson, de abból tíz nem tartozott egy ezredhez. Kék
hajdu, zöld hajdu, sárga huszár, veres huszár, palotás, dragonyos,
pattantyús, összevissza. Zászló egy sem, tiszt sehol. Lármázni
tudtak minden nyelven, magyarul, tótul, lengyelül, svédül, németül;
de hallani nem akartak semmi nyelven. Valami rendet csinálni
közöttük, arról szó sem volt. Nem is lett volna kivel. A kiket
Jávorka az éjjel az Isztriczén fekvő Ocskay-ezredből lóra tudott
ültetni, alig tesz két századot. Azokkal a futó vert hadat fel nem
lehet tartani: inkább attól kellett félni, nehogy azokat is magával
ragadja. A nagy vészlármájukkal a futók már eddig is demoralizáltak
mindenkit, a ki utjokba esett. Azt hiresztelték, hogy harminczezer
német jön a sarkukban aztán mágneses golyóbissal lövöldöz, hogy
minden golyó emberbe talál.</p>
<p>Aztán éhesek voltak pogány módon. Tegnap óta egy <span class=
"pagenum"><a name="Page_2" id="Page_2">-2-</a></span> harapást nem
ettek. A prófont is mind ott veszett Trencsén alatt. Valahány
csapat jött, az mind oda tódult Ocskayhoz a kastélyba s kenyeret,
húst, bort követelt.</p>
<p>Ocskay szidta őket, mint a jégeső.</p>
<p>– Hát koldusbiró vagyok én? Ott volt előttetek az ellenség, mért
nem ettétek meg? A hol dolgoztatok, ott kérjétek az ebédet.</p>
<p>Hanem a kurucz atyafiak egészen eltérő véleményen voltak. Nekik
ha nem adnak, vesznek maguk. Délig tele volt minden ház
marodeurökkel; félő volt, hogy estig szőröstül-bőröstül feleszik az
egész falut.</p>
<p>Ocskay megkisérlé egyes csapatokat öszszeterelni, rendbe
állítani; de mire hátat fordított nekik, már nem voltak sehol. Mind
requirálni mentek.</p>
<p>Azután meg azt kisérlé meg, hogy eltolonczozza őket előbbre.
Akkor meg nem birta őket a helyükből kimozdítani. A kiket a falu
egyik végén kiterelt, a másikon visszakerültek, ismét ott voltak a
nyakán. Puska csak minden tizediknél, ha volt: nagyon alkalmatlan
utitárs a szaladásban, a lovak meg a rogyásig kifáradva. A
gyalogság égre-földre esküdött, hogy addig nem találja meg a lábát,
míg jól nem lakott.</p>
<p>Egyszer aztán jött valaki a segítségére Ocskaynak, a ki csodákat
tudott mívelni. Egy csapat mezei lovas. Vágtatva jöttek Ugrócz
felől s a milyen tágan kifért a szájukon, úgy ordították végig az
utczán: «Itt jönnek a ráczok!»</p>
<p>Erre a rémkiáltásra egyszerre ott hagyta a vert had az elfoglalt
tanyákat, félig nyúzott ökröt, kemencze kenyeret, s futott
szerteszéjjel, szaporítva a vészüvöltést: «a ráczok, a ráczok»!</p>
<p>– Na nézd, hogy futnak a ráczok elől! monda keserves kedvében
Ocskay Jávorkának. Tegnap még az egész világ kevés volt nekik
ellenségnek, s ma elég a ráczok veres köpenyege, hogy a világ
végéig szaladjanak tőle. A bika elszalad a vörös posztótól. Így
tesznek mindig. Ha egy csatát megnyerünk, akkor szűk nekik Európa,
<span class="pagenum"><a name="Page_3" id="Page_3">-3-</a></span>
ha meg egyet elvesztünk, a rókalyukba is be akarnak férni.</p>
<p>No, az az egy jó volt a dologban, hogy a falu hamar kitisztult a
sereghajtó hadtól; nem fájt már senkinek a lába, se a lova nem volt
fáradt; hanem meg volt mellette az a baj, hogy a ráczok csakugyan
jönnek. A toronyba állított őrök jelenték, hogy az ugróczi úton
nagyon vereslik valami. Az a szerezsánok veres köpenyege.</p>
<p>Ocskay leküldé Jávorkát a századosaihoz, hogy indítsák meg az
alattuk levő lovasságot s verjék vissza az ugróczi úton közeledő
ellenséges csapatot, a mi utoljára is alig lesz egyéb egy
kémszemlésző portyánál.</p>
<p>Nemsokára visszajött Jávorka azzal a szép hírrel, hogy a
századosok nem tanácsolják azt a kisérletet, a csapataik hangulatát
tekintve. A katonák nagyobb része még most is kótyagos, s nincs
semmi kedvük a verekedéshez.</p>
<p>– Itt van ni! Hát az egyik azért nem akart verekedni, mert éhes,
szomjas, a másik meg azért nem, mert sokat ivott-evett. És így
megérem azt, hogy magamnak is el kell szaladnom a ráczok elől.</p>
<p>– Nem magadnak, édes vezérem, mert mi is veled futunk.</p>
<p>– Ezer sánczárok tele ördöggel! (Ez volt akkor a legnagyobb
káromkodás.)</p>
<p>E pillanatban érkezik a «kertek alól» nagy török sípszóval egy
csapat, valami háromszáz lovas. Nagyon megbámulták őket. A ki most
török sípokat fuvat masirozás közben, az nem tudja még, hogy mi
történt? Honnan cseppennek ezek ide?</p>
<p>Mindjárt meg lett oldva a talány, a mint a csapat közelebb jött.
Az egyenruhájok kibeszélte, hogy kicsodák.</p>
<p>– Hahhó! hisz ez a rongyos gárda! kiálta Ocskay. Valami ötlött
az eszébe. «Vágtassunk eléjük», mondá Jávorkának; «a míg össze nem
jönnek a többi bús magyarokkal»!</p>
<p>Azzal a lóra kapott s a felvonulók elé tartott. <span class=
"pagenum"><a name="Page_4" id="Page_4">-4-</a></span></p>
<p>«Azok» voltak biz azok: a rongyos gárda. A hány, annyiféle
mundurban; a legtöbb egy ingre vetkőzve a nagy melegben. Borbély
Balázs jött legelől: az volt a vezérük.</p>
<p>– Soha jobbkor, karikalábu szent öcsém, Balázs! kiálta rá Ocskay
messziről. Honnan jöttök?</p>
<p>– Temetvényről.</p>
<p>– Nem hallottátok az ütközetet?</p>
<p>– De hallottuk a szotyákoktól, hogy nagy futás van erre
felé.</p>
<p>(A rongyos gárda most már spekuláczióra üzte a hadi mesterséget:
nem volt olyan bolond, mint a hadjárat elején, hogy ő kezdje a
hajczihőt; ő a végén szokott inkább megjelenni, a mikor a
dividendára került a sor; addig ott tartogatta magát egy várban,
meg annak a Podhrágyában.)</p>
<p>– Futás bizony. De még milyen nagy! Szétverte Bercsényi a
németet csunyáúl! Most azt kergetjük: hol mi elől, hol ők hátul.
Épen itt kerítünk meg most egy csapat ráczot, a ki erre felé
tévedt. Akartok-e részt kapni a veres köpenyegből?</p>
<p>De hogyne akartak volna? Nem értették meg a szójátékot: «hol mi
elől, hol ők hátul». Egyszerre csupa lárma, kiabálás lett az egész
csapat: «hol az a rácz»?</p>
<p>– Gyertek velem! viszlek rája.</p>
<p>Akkor meg már épen a tüzes ördög ellen is mentek volna, ha
Ocskay vezeté őket. Azzal «rajta Miska, rajta!»</p>
<p>Ocskay szerencsésen kivitte őket a faluból az országútra,
mielőtt a többi kuruczok savanyú pofáitól ezek is elbusulták volna
magukat. Az országúton ott lehetett már a porfelleg között látni a
közeledő veres köpenyegeket.</p>
<p>A rongyos gárdának nem kellett buzdítás, sarkantyúba kapta a
lovát, neki rugaszkodott a szemközt jövőnek s egy gondolat alatt
szerteszét piroslott a mező a veres köpenyegtől. Nem az «oroszlánt
keresték azok, csak a nyomát.» Ocskay a rongyos gárdájával a báni
erdőig vágta a futamodókat: <span class="pagenum"><a name="Page_5"
id="Page_5">-5-</a></span> nem is mentette meg az egész csapatot a
teljes lekonczoltatástól egyéb, mint a sűrű bozót, a hová lóháton
nem lehetett utána törtetni.</p>
<p>Hanem itt azután új ellenség bukkant ki az erdőből a kuruczok
elé. Ocskay ismerte őket egyenruhájukról. A Schlick vértes-ezred
csapatja volt az. A számukat nem lehetett tudni, mert az erdőben
álltak. Ocskay hadjárati tapasztalataiból tudta, hogy az ilyen
kémszemlészetre nem szoktak nagy haderőt kiszakítani, s azért
rohamot fuvatott ellenük, «rajta kurucz!»</p>
<p>Hanem akkor oda állt Borbély Balázs a lova feje elé, keresztbe a
maga lovával, s elkezdett higgadt bölcsességgel beszélni.</p>
<p>– Megállj csak előbb egy szóra, kedves vezérem; nem kell az
embernek hebehurgyáskodni, mert megégetheti a körmét. Nem
tudhatjuk, hogy a vasasok hányan vannak ott benn az erdőben? Aztán
ha mi támadunk, hegynek fel rohanunk s az nem egészséges.</p>
<p>Ocskay végignézett a czimboráján. Hát már a rongyos gárda is
számlálja az ellenséget? hát már Borbély Balázs is a jobbik eszét
veszi elő, mikor rohamra kell menni? Szépen vagyunk.</p>
<p>– Hát mit gondolsz? kérdé Borbély Balázstól.</p>
<p>– Tartsunk elébb haditanácsot.</p>
<p>– Tudsz francziául?</p>
<p>– Nem többet annál, hogy «ü le koma, itt a kű!</p>
<p>– No hát az épen elég. Ülj le koma, ott a kű! Álljatok fel az
országút mellett két felől a cheval, két escadronnal, egy escadron
maradjon en reserve; egy detachement igyekezzék a bozóton keresztül
az ellenséget flankirozni; két róta eklerőrnek harzelirozza az
ellenséget frontban.</p>
<p>– Köszönöm, elég volt már a francziából. Mindent
megértettem.</p>
<p>A kuruczság is felállt hadirendben, az erdővel szemközt.</p>
<p>Ocskaynak eszébe jutott, hogy épen így állt Zólyomnál, és épen
így Strázniczánál szemben, álló egész nap, kurucz <span class=
"pagenum"><a name="Page_6" id="Page_6">-6-</a></span> és labancz s
nézett farkasszemet egymásssal, várva, hogy a másik támadjon.</p>
<p>Az is eszébe jutott, hogy a zólyomi ütközetben úgy tudták a
vezérek nemakaródzó hadaikat egymásra rávinni, hogy maguk
kinyargaltak a tér közepére s kihitták egymást személyes
párviadalra. Szokás volt az akkoriban. Ő is megpróbálta.</p>
<p>Végig lovagolt a hadrendbe felállított rongyos-gárda előtt, s
megszólitá a török-sípfuvó trombitást.</p>
<p>– Hej fiam! tudod-e a nagyszombati nótát?</p>
<p>– Hogy ne tudnám!</p>
<p>Szép nóta volt; de a hozzávaló verset még nem igen énekelgették
a közvitézek: azt csak az urak danolták maguk között.</p>
<div class="poem">
<div class="stanza"><span class="i0">«Jaj már minekünk<br /></span>
<span class="i4">Magyar nemzetnek,<br /></span> <span class=
"i0">Kik feltámadtunk<br /></span> <span class=
"i4">Rebelliseknek.<br /></span> <span class="i0">Szuhay Mátyás,
Esze Tamás<br /></span> <span class="i4">Kopasz
fejének<br /></span> <span class="i0">Nagy pipáju, kevés
dohányu<br /></span> <span class="i4">Magyar
nemzetnek.»<br /></span></div>
</div>
<p>– No hát fujdogáld ezt nekik.</p>
<p>A török-síp fujta a nagyszombati nótát, Ocskay László pedig
sarkantyúba kapta a paripáját, kivágtatott egyedül egymagában a
szép tarló mezőre s annak a közepére érve, a honnan jól
meghallhatták a hangját, elkezdett átkiáltani a németekhez,
körültánczoltatva a paripáját, s magasra emelve a kardját:</p>
<p>– Héj, német: nem vesz apád csibét? hallod-e. Kinek van lelke
ide jönni egy pár barátságos kardcsapásra?</p>
<p>A vasasok csapatjából rögtön kivált egy vezéri alak, s az is
egyedűl, minden kiséret nélkül, odanyargalt Ocskay elé. A vállán
átkötött széles écharpe, a tollas föveg igen magas tiszti rangra
vallott nála.</p>
<p>Mikor egészen közel ért, Ocskay meglepetve ismert rá.
<span class="pagenum"><a name="Page_7" id="Page_7">-7-</a></span>
Ez maga volt a bán, Pálffy János: a trencséni szomorú ütközet
diadalmas hőse.</p>
<p>Egymásra nyargaltak s aztán öt hat kardvágást váltottak
egymással, a minek nem volt más eredménye, mint ugyanannyi csorba a
kardok élén. Akkor mind a kettő visszarántotta a paripáját.</p>
<p>– Hagynók abba, brigadéros uram. Szólítá meg előbb a bán
Ocskayt. Úgy sem tudja egyikünk is megvágni a másikat. – Sok
mindenféle oknál fogva. – Ugyan mit akar kegyelmed ezzel a rongyos
pereputytyal itten?</p>
<p>– Kegyelmeteknek a fényes uniformisát még ennél is rongyosabbra
tépni.</p>
<p>– Próbálná meg! Ha a saját ezredével volna itt kegyelmed, nem
mondom, hogy szivesen nem látnám. Még ma mind az én vendégem lenne.
De Borbély Balázs rongyos gárdája a pokolnak kell – ajándékképen
is.</p>
<p>– De annak a háta mögött ott van az én egész ezredem.</p>
<p>– Nincsen biz az, brigadéros uram. Van kegyelmednek Isztriczen
legfeljebb kétszáz kurucz lovasa nyeregben, a melyiknek csak a fele
józan: tudniillik a lova.</p>
<p>– De ott vannak az öcsém Sándor, Csajághy Márton pihent
ezredei.</p>
<p>– Nincsenek biz azok, brigadéros uram, mert azokat leküldték
Érsekujvár felé. Jobban tudom én azt, mint kegyelmed. Jobb lesz, ha
mint jó barátok válunk el egymástól, az az, hogy «jó» ellenségek:
kegyelmed se kisérgessen engem, én sem kegyelmedet.</p>
<p>– Valljuk meg az igazat, bánus uram, kegyelmed is gondol
olyanformát: hátha ez a bolondfejü Ocskay most ezzel a rongyos
gárdával külön kaphatja a trencséni hérost, s még felcsufolja a
diadala végén?</p>
<p>– Hát az sem lehetetlen.</p>
<p>A két szemközt álló dalia csak ilyen csendesen beszélgetett
egymással; a paripák prüszkölve kapálták patáikkal a tarlót.
<span class="pagenum"><a name="Page_8" id=
"Page_8">-8-</a></span></p>
<p>– Hogy van odahaza a kedves familiája kegyelmednek? szólt a
bán.</p>
<p>– Köszönöm kérdését, mind egészségesek.</p>
<p>– Vigye meg kedves asszonyának az én feleségem üdvözletét.
Nagyon rám kötötte, hogy ha találkozom kegyelmeddel, el ne
mulaszszam átadni.</p>
<p>– Nagyon örülni fog rajta.</p>
<p>– No már most hát Isten megáldj. Alá is út, fel is út! Én
jobbra, kegyelmed balra: a míg az utaink megint össze nem
találkoznak.</p>
<p>Azzal megint kettőt-hármat vágtak egymásnak a kardjára s aztán
megfordultak, széjjel mentek.</p>
<p>Mikor valami harmincz lépésnyire távoztak egymástól, a bán
visszakiáltott Ocskay Lászlóra.</p>
<p>– Brigadéros uram! Kegyelmedre sok szem néz. Nehogy valami
mendemonda szófia beszéd keveredjék belőle: nem jó volna, ha
kilőnénk egymásra pisztolyainkat?</p>
<p>– De ez jó lesz.</p>
<p>Aztán mind a ketten kilőtték egymásra a pisztolyaikat. A golyók
elfütyöltek erre-arra. A két vezér visszament a maga
csapatjához.</p>
<p>A bán hamarább odaért a vérteseihez, s rögtön a megérkezése után
hangzott a vezényszó, a mire az erdő szélen felállított katonaság
megfordult, s visszahuzódott a sűrűbe.</p>
<p>Erre aztán a kuruczságnak megint nagy kedve lett volna utána
vágtatni a visszavonuló ellenségnek, s nagy volt a zugólódás, mikor
Ocskay szájából meghallották a parancsszót, hogy ők is
visszavonulnak Isztriczére.</p>
<p>Az volt a szokás, hogy a közvitézek belebeszéljenek a hadvezér
parancsolataiba. A trombitás volt az ezred szája.</p>
<p>– Brigadéros uram! Jobb szeretnők, ha támadót fuvatna kegyelmed!
Mind megennők azt a szarvasbogárnak öltözött németet odaát. Had
fujjam a népnek azt a nótát, hogy «Hát a nénéd él-e még? Hát a foga
ép-e még? Rád-é, <span class="pagenum"><a name="Page_9" id=
"Page_9">-9-</a></span> rád-é, rád-é rád, Rád-é vicsorítja még? (Ez
volt a lovasság kedvencz csata-indulója.)</p>
<p>– Csak te fujd fiam azt a nagyszombati nótát.</p>
<p>De még Borbély Balázs is ungorkodni kezdett. Hogy de már mégis!
Egy kis próbát csak illett volna tenni! Hátha a német parókáját
elhozhattuk volna? Olyan jól kezünkben volt most, hogy soha jobban
nem lesz. Mindenkinek jutott a nyereségből, csak a rongyos gárda
megy el üres kézzel.</p>
<p>Ocskay aztán oda dümmögött neki a fülébe.</p>
<p>– Ne kivánj magadnak abból a nyereségből. A te rongyos gárdád az
utolsó csapat, a mi veretlen marad a hadseregből: szétverte az
ármádáinkat tegnap Pálffy bán, teljes tökéletesen. A fejedelem is
nehéz sebbe esett. Az ő menekülését védtük most ezzel a
visszacsapással.</p>
<p>Borbély Balázsnak is lekonyult erre az orra, hüvelyébe
taszította a kardját, nem szólt többet, csak annyit mondott
vezényszónak, hogy «úpré púpos!» s a ki azontúl hozzá szólt,
mindenkit azzal gyanusított, mintha nem törvényes szülötte volna az
apjának.</p>
<p>A zúgolódó rongyosgárdának aztán be kellett érni azzal, hogy
visszatérőben a mezőn levágott rácz gyalogokat kifosztogathatta, a
veres köpenyegeket fel is vették magukra, úgy parádéztak velük nagy
kevélyen, a mikor Isztriczére visszatértek. Iszonyú nagy volt a
dicsekedésük. A ráczokat úgy kiirtották, hogy egész Ráczország
üresen maradt, azután meg Pálffy bánt magát kergették meg
valamennyi vasas ezredével: csak annak köszönheti megmenekülését,
hogy jobb lova volt, meg a nagy erdőnek.</p>
<p>Erre a diadalhirre aztán Ocskay lovasságának is egyszerre dühös
kedve támadt a verekedéshez; most már ők is mennek.</p>
<p>– Mentek fiaim, alunni. Mondá nekik Ocskay László.
Megérdemeltétek: sokat fáradtatok az éjjel.</p>
<p>Már ő akkor bizonyos volt felőle, hogy Pálffy bán nem fogja a
további üldözést megkisérteni. «Ezért» is, meg «amazért» is.
<span class="pagenum"><a name="Page_10" id=
"Page_10">-10-</a></span></p>
<p>Odafenn a kastélyban vártak reá már a futároktól hozott levelek:
«Ocskay László brigadéros uramnak. Ibi, ubi.»</p>
<p>Azok között volt Bercsényinek három levele.</p>
<p>Mind a három más, egymással ellenkező rendelkezést tudatott
vele. Találgathatta, hogy melyik a legutolsó keletű.</p>
<p>Annyit megtudott belőlük, hogy a fejedelem szerencsésen
elmenekült a Nyitrán túl Zerdahelyre. A kapott sebe nem veszélyes.
Azt úgy kapta, hogy a mint felzavart hadának rendbeszedésére
rohant, két mély vizmosáson kellett átugratnia a lovával; ezt
szerencsésen meghaladta, de a harmadik meredeknél a lova belebukott
a mélységbe s nyakát szegte: maga a fejedelem estében félrevetette
magát s így kerülte el az agyonzúzatást, de az arczát megütötte és
elájult; most már ismét talpon van s rendeleteket oszt. Személyét
nem kell félteni, az éjjel Vak Bottyán hatszáz válogatott lovast
küldött a védelmére: azok megvédik a Nyitra hidját.</p>
<p>A harmadik levélből azonban azt értette meg Ocskay, hogy az
éjjel tartott haditanácsban elhatároztatott, miszerint Ocskay
Sándor és Csajághy Márton a maguk csapatjaival siessenek le
Érsekujvárra, az erősség védő seregét szaporítani; Ocskay László
pedig menjen a hegyek között a saját ezredét összeszedni.</p>
<p>Ez arra volt jó, hogy Ocskay László mellől el legyen távolítva
az a két alvezér, a ki az isztriczei találkozásnál olyan hatalmasan
pártját fogta neki a fővezérrel szemben.</p>
<p>Aztán pedig ennek a két embernek az eltávolításával megszünt az
őrállás Ocskay László fölött. A kik vigyáztak rá, a kik féltették,
hogy eltántorodik, a kik szivének, lelkének gondolatait
ellenőrizték, azok lettek tőle messze elszakítva.</p>
<p>Most már szabad a vásár!</p>
<p>De hát, hogy tudhatta ezt a bán hamarább, mint maga Ocskay
László? <span class="pagenum"><a name="Page_11" id=
"Page_11">-11-</a></span></p>
<h2>A FEHÉR BARÁT.</h2>
<p>A fővezér egyik levelében az is meg volt hagyva Ocskaynak, hogy
a dandárához tartozó Szalay-ezredet küldje le Bottyánhoz. Most a
félszemű hősre volt bizva a föladat: a győzelmes császári tábort
előnyomulásában föltartóztatni, míg ugyanakkor Eszterházy kurucz
vezér egész hadtestével Ausztriába tört be s egész Bécsig
nyomult.</p>
<p>Ocskay megküldé a rendeletet Szalaynak, hogy az alatta levő
tizenkét zászlóval rögtön siessen a Nyitrától lefelé Érsekujvárnak.
Másnap már ott volt az ezredese a tiszteivel együtt s jelenté, hogy
beérkezett a rendelet szerint.</p>
<p>– Hát a zászlók? kérdezé Ocskay.</p>
<p>– Itt vannak mind az udvaron.</p>
<p>– Nem látom.</p>
<p>– Dehogy nem. Ott vannak a szekéren.</p>
<p>Csakugyan ott hozták egy parasztszekérre rakva mind a tizenkét
standárt.</p>
<p>Ocskay minden rossz kedve daczára kénytelen volt nevetni.</p>
<p>– Hát a hozzávaló legénység?</p>
<p>– Az mind hazament. Már minálunk ez a szokás: ha valahol
megvernek bennünket, minden ember hazaszéled. Nem maradt velem más,
mint a tisztek, azokkal végeztetem az előőrsi szolgálatot.</p>
<p>– No hát jól van. Vigye el kegyelmed a tizenkét zászlóját Vak
Bottyánhoz.</p>
<p>Épen ilyen eredményre jutott Ocskay a Balog és Csáky ezredeivel.
Azoknak is csak a tisztei maradtak meg a zászlóknál.</p>
<p>Az már bebizonyodott igazság volt, hogy a kurucz sereg nagy
tömegben, rendes haditerv szerint megütközni nem tud.</p>
<p>Maga Bercsényi keserüségében azt irja a kurucz hadról:
<span class="pagenum"><a name="Page_12" id=
"Page_12">-12-</a></span> «A hadaknak oszlása a szokott nyavalyánk.
Elébb fogy el a prófontja, mintsem megeszi; előbb szakad mundurja,
mintsem elkészül; előbb fogy el kongója, mintsem kiosztjuk; előbb
tudja okát, miért nem győzhet, mintsem reá indul.»</p>
<p>Ocskay lelke végképen elcsüggedt. Rettenetes gondolat egy mindig
győzelemhez szokott hősnek, hogy egy olyan sereg vezére legyen, a
mely az ellenség trombita szavára az erdőnek szalad.</p>
<p>Eszébe jutottak lelkének terhei. Régóta nem gyónt már. Pedig
nagyon buzgó katholikus volt. Azonban nem volt bizodalma a
papokban. Könnyű volt a protestáns hitre áttérés, s ha egy
franciscanus, a kinek a titkait bűnbánattal a fülébe súgja, holnap
kálvinistává lesz, hát azt semmi sakramentum nem kényszeríti többé
az ő gyónástitkának zár alatt tartására.</p>
<p>Egészen a szive titkos vágyai szerint történt hát, hogy egy este
odaérkezett a táborába (mindössze kétszáz embere volt) egy fehér
barát, a præmonstratensisek rendéből, a ki átutazóban volt, a
fejedelem táborából. Ocskay László egy régi kedves iskolatársát
ismeré fel benne, Mednyánszky Pált.</p>
<p>Ennek gyónta meg minden bűnét.</p>
<p>Mikor készen volt vele, s megkapta az absolutiót, akkor azt
mondá neki a fehér barát:</p>
<p>– Már most én gyónok meg neked.</p>
<p>– Nekem?</p>
<p>– Igen. Én előttem most sem vagy egyéb, mint pap. A kinek a
homlokát a szent chrysmával beolajozták, az le nem törölheti azt
onnan csak úgy egy kendővel. Az egész világ előtt lehetsz
brigadéros. Nekem csak collega vagy. Hajtsd hozzám a füledet s
hallgasd meg, a mit én fogok gyónni.</p>
<p>– Hallgatom.</p>
<p>– Legelőször is, confiteor, hogy én nem Rákóczy híve vagyok;
hanem a koronás királyé. <span class="pagenum"><a name="Page_13"
id="Page_13">-13-</a></span></p>
<p>Ocskay összerázkódott. Minő nehéz gyónástitok ez!</p>
<p>– A fejedelemnek ellentmondok, mert ő még azon nagy Istencsapása
után is, a mely hadseregét Trencsén alatt érte, a kálvinista porosz
királyt akarja a magyar trónra hozni, s e végett szövetséget kinál
a protestáns államoknak, Angol-, Porosz-, Hollandországnak, és az
orthodox muszka czárnak a katholicismus megrontására.</p>
<p>– Igazak-e ezek?</p>
<p>– Papi hitemre mondom. Confiteor továbbá, hogy egészen helyeslem
Bezerédy Imrének azon ajánlkozását, miszerint Pálffy bánhoz egész
dandárával együtt átálljon.</p>
<p>– Micsoda? Bezerédy Imre? A tábornok?</p>
<p>– Vezértársad. A királypárthoz fog állni, alvezéreivel Botka
Ádámmal, Szegedi Istvánnal együtt, mihelyt Pálffy hadteste közeljut
hozzá a Dunántúl.</p>
<p>Ocskay teste lúdbőrzött. Ozmonda jóslatai mind sorról-sorra
teljesülnek. Mindjárt ő rajta magán lesz a sor.</p>
<p>– Hallgasd tovább, mondá a fehér barát. Confiteor. Én, a midőn a
fejedelem által megbizattam, hogy egy nagyon fontos levelét vigyem
el Bercsényihez, megsértettem a levéltitkot; mesterséges úton-módon
felnyítottam a pecsétet s kitanultam a levél tartalmát. Ebben a
levélben a fejedelem azt irja a fővezérnek, hogy vigyázzon erősen,
mert «egy áruló» van a hadseregben, a ki az ellenséghez át akar
szökni. És oda volt mellékelve Pyber püspöknek egy levele te
hozzád, a mit utközben elfogtak.</p>
<p>– Én hozzám?</p>
<p>– Igenis. A püspök azt írja neked, hogy «mind azok az ajánlatok,
a mik a minapi három kegylevélben te neked téve voltak, s a miket
oly gorombán elutasítottál, most újból készen állnak a számodra, ha
el akarod fogadni.» Ezért vigyázzanak rád, irja a fejedelem.</p>
<p>– De én hozzám nem is jutott el ez a levél.</p>
<p>– Azért mégis ki vagy péczézve. Halld tovább. Confiteor. Én most
innen Vak Bottyánhoz megyek, de lopva útba ejtem Pálffy bánt, s
elmondom neki, hogy állnak a <span class="pagenum"><a name=
"Page_14" id="Page_14">-14-</a></span> dolgok? és azt is, hogy te
nálad voltam és veled beszéltem. Ezek voltak, a miket meg kellett
gyónnom. Megadod-e az absolutiót?</p>
<p>Ocskay el volt szörnyedve.</p>
<p>– Mint hadvezérnek, főbe kellene téged lövetnem azokért, a miket
most nekem elmondtál.</p>
<p>– De mint áldozárnak, meg kell adnod az absolutiót; szólt a
fehér barát, ájtatosan letérdelve Ocskay László elé.</p>
<p>– Isten bocsásson meg neked… rebegé Ocskay.</p>
<p>– S mily penitentiát szabsz rám?</p>
<p>– Penitentiát? Te rád? Járj mezítláb a tövisvetésen, a minek a
magját elhintetted. Virraszsz a halottak lelkeivel együtt, a kik
kétségbeesve kimultak. Érezd az ital vizen a hazafiak vérét, a mi
belé vegyült. Lásd ébren és álmodban az égő mindenséget, a mit
felgyujtani segítettél. Hallgasd a milliók jajkiáltását, a századok
átkait, s a lánczok csörgését a legnagyobb csendesség közepett s ne
találd hazádat sehol a földön.</p>
<p>– Megtalálom az égben… Ám ezek mind csupán világi penitenciák,
miket a hős mondott; add fel a kánoni penitenciát, mint piacularis
sacerdos.</p>
<p>– Úgy? Tehát: mondj el tizenkét Paternostert és tizenkét Ave
Máriát.</p>
<p>– És hány Credot?</p>
<p>– Semmi credot! Nincs már a világon «credo!»</p>
<hr class="tb" />
<p>A fehér barát tovább ment. De otthagyta a töviseket Ocskay
László szive elevenéig verve.</p>
<p>Már ki van péczézve!</p>
<p>Ki vannak ellene adva a titkos rendeletek minden hadvezérnek,
hogy vigyázzanak minden lépésére; őrizzék, strázsálják,
körülkerítve tartogassák!</p>
<p>Pedig még semmit sem vétett, semmit nem mulasztott.</p>
<p>Ezredét, mely a vesztett ütközet hirére épen úgy szétoszlott,
mint a többi, hadnagyaival a Nyitra védelme <span class=
"pagenum"><a name="Page_15" id="Page_15">-15-</a></span> alatt már
összegyüjteté, az ott várt rá Szkolcsán városában, Blaskovich
István volt az ideiglenes parancsnoka.</p>
<p>Igen! Ez a Blaskovich István! Ez még itt van. Pedig mit jósolt
felőle Ozmonda? hogy ez lesz az első, aki el fogja árulni a
fejedelmet, s átszökik a királypárthoz. S még ime itt van. Hát még
sem oly pontosan teljesül annak a varázslónőnek minden jóslata.</p>
<p>Ez alatt egész csendes lett a világ a Nyitra és Vág közötti
vidéken. Pálffynak, Heisternek más feladata akadt, mint a
szétfutott kurucz sereg után szaladgálni, azt úgy sem érik utól.
Ellenben a Dunántúl, meg Ausztriában ott hatalmaskodtak a kurucz
vezérek, Eszterházy, Balogh Ádám, Vak Bottyán s keservesen
megverték a császári hadvezéreket Kölesd mellett: annyi császári
ágyút, zászlót vettek el, s akkora sirdombot emeltek halottakból,
hogy a trencséni troféumokkal fölért. Heisternek, Pálffynak most
ezek ellen volt sürgős fordulni a fegyverrel. A felföld magára
maradt.</p>
<p>Ocskay László megindult a végőrön álló maradékhadával, hogy a
Blaskovich alatt összegyült ezredét átvegye.</p>
<p>Utközben találkozik Blaskovichnak egy stafétájával, a ki több
rendbeli leveleket hozott a számára. Egyre azok közül ez volt irva:
Cito, citissime! ad proprias manus! (Leggyorsabban! saját kezébe!)
Ez Blaskovich irása volt.</p>
<p>«Kedves barátom, brigadéros uram!</p>
<p>«Kutya van a kertben! A fejedelmet ugyan fölpaprikázák vala a
körülötte levő nemes urak. Nagy dolgok történnek. Félek még csak le
is irni azokat a magam kezével. Itt küldöm azonban Pestvármegyei
főstrázsamester uramnak a levelét, a kit Egerbe küldék a
fejedelemhez, a végből, hogy szorgalmazna az ezred számára némely
zsoldot és munitiót. Az irá sub rosa a következendő levelet. A
melyet is, hogy kegyelmed elolvasson, fölöttébb szükséges. Mert, ha
az abban foglalt vádnak csak egy árnyéka is valóság, akkor én a
magam bőrét ugyan szeretném <span class="pagenum"><a name="Page_16"
id="Page_16">-16-</a></span> fölcserélni akárkiével, más halandó
emberével valóban, de a kegyelmedével haudquaquam.»</p>
<p>(Ez a haudquaquam azt teszi, hogy «éppenséggel nem.»)</p>
<p>Pestvármegyei levelét már felbontva találta Ocskay; ez
Blaskovichhoz volt czimezve; ez állt benne:</p>
<p>«Vitézlő ezredes kapitány uram!</p>
<p>Nem mondhatnám, hogy valami nagy nyájassággal fogadtak volna a
fejedelem udvaránál. Itt minden ember árulásról beszél. Először
Balogh István brigadérost vették elő; de az kimosta magát. A
trencséni ütközet nagy kudarczát nehéz szivvel viselik.
Gyanakosznak ama bizonyos grófnéra, a ki a fejedelemasszony
kiséretében Érsekujváron járt a táborunkban, s a ki nemrégiben
ismét megjelent a fejedelemnél, mintha Szászországban bujdokló
feleségétől hozott volna neki izeneteket. Lehet, hogy a fejedelem
elpanaszolta neki a közte és a fővezér közt levő egyenetlenséget,
az egyes hadvezérek tökéletlenségeit, és azután megizente általa a
feleségének az egész sziléziai hadjárat plánumát, talán még azt is,
hogy előbb Trencsén vára alá akarnak szállni. Akárhogyan van, ama
grófné eltávozása után a császári hadvezérek minden szándékáról a
fejedelemnek a legjobban lettek értesítve. A trencséni ütközetnek a
napján pedig sokak által láttatott egy czigányleány, a ki a magyar
táborban kóriczált s mindenféle praktikákkal a vezérek szívét meg
tudta venni. Egyszer csak eltünt a táborból, s mint mondják, Pálffy
bán seregéhez szökött át. Ennek a czigányleánynak köszönhetjük a
nagy gyalázatot, a mi fegyvereinket érte. Ez mondta el bizonynyal a
bánnak, hogy Bercsényi az egész lovassággal külön van szakadva a
fejedelem seregétől: duzzognak egymásra. És továbbá, hogy a
fejedelem seregének balszárnyát Pekri Lőrincz szerencsétlen mezei
hadai képezik: ő maga is két-balkezű ember, a ki a mit megfog, azt
elejti. Erre a tudósításra kaphatott vérszemet a bán, hogy oly
csekély erővel meg merje támadni, minden ágyúk nélkül, a fejedelem
seregét. <span class="pagenum"><a name="Page_17" id=
"Page_17">-17-</a></span> Most már senki sem kételkedik ennek a
hirnek a valóságában. Azt is beszélik, hogy az a czigány leány nem
más lett volna, mint ama bizonyos grófné, a kinek az apósa
Budetinben lakó Szunyoghy Gáspár. De mindenekfelett való nagy
galiba az, hogy ugyanazon czigányleányt a mi Ocskay László
brigadérosunk hadiszállásán is látták megjelenni, és a
brigadérossal sokáig beszélgetni, a honnan megint észrevétlenül úgy
eltünt, mintha a föld nyelte volna el: bizonyosan más álruhát vett
fel. Ezt beszélik, a kik látták őtet. Ha ebben csak egy makulányi
igaz van is: félek, hogy brigadéros uram nagyon megüti a bokáját.
Mindezeket a fejedelem belső tanácsosától, Vaytól hallottam; de
mások is beszélik, hogy Ocskay László uram felől rossz szél fúj!
Azért is elő sem merem most hozni a zsold kérdését: várok jobb
időkre… stb.»</p>
<p>Ocskaynak zsibbasztó félelem állta el egyszerre az idegeit. A
czigányleányról tudnak valamit! Azt hiszik, hogy az Ozmonda volt. Ő
volt az áruló hirmondás megvivője. Ez mind nemcsak valószinű, de
bizonyos! És ugyanezt a czigányleányt látták ő nála is. Igaz, hogy
a vesztett ütközet «után,» nem előtte; de az mindegy, ott látták!
Igaz, hogy ő neki semmi része nincsen az árulásban; ő nála Ozmonda
(ha ő volt) egyebet meg nem tudott, mint hogy az ő dandára is
teljes szétbomlásban van: egy ezrede sem képes sikra szállni; ámde
a trencséni kudarczot ő nem okozta. Azonban mivel mentse magát, ha
kérdőre vonják a czigány leányért? Kibeszélje országnak-világnak,
irásba tétesse, esküvel megerősítse, hogy semmi hadi praktikáról
nem folyt köztük a szó? «A czigány leány dalolt, én meg tánczoltam
hozzá; aztán daloltunk együtt, tánczoltunk együtt, ittunk együtt,
míg a bor és a józan ész el nem fogyott!» Ezt vallja-e be, ha birái
elé állítják? Ezt tudja-e meg így a feleség otthon? Az áldott jó
asszony, a ki férjében egy szentet imád, a ki őt a mesebeli
hattyu-lovagok egyikének tartja!</p>
<p>Erre nem kerülhet a sor! <span class="pagenum"><a name="Page_18"
id="Page_18">-18-</a></span></p>
<p>A pestmegyei levelének első lapjára azonban alul még ez a szó is
volt irva «vertatur» (fordíts). Még a túlsó lapon is lesz valami
megtudni való.</p>
<p>«P. s. Épen most veszem a hirt a fejedelem kamarásától, hogy
Bezerédy Imrét elfogták. Árulást tervezett, egész dandárával át
akart állni a bánhoz, csak annak a közeledését várta. De Eszterházy
tábornok eleve megtudta az árulást, s mielőtt végrehajthatták
volna, összefogdostatta ez összeesküvés fejeit, magát sógorát Botka
Mihályt és Somogyi ezredest; mind a hármat vasban küldik ide
Egerbe. Bizonyos, hogy fejeik fognak vétetni. Ocskay László uramat
jó lesz értesíteni, hogy ha van valami teher odahátul a
saraglyában, akkor a merre nincs bedeszkázva a világ, csak nagy
hamar «ad ugrandum.» Mert itt nagyon sokan azt hiszik, hogy neki
kell a sorban következni. Mondják, hogy mikor Pálffy bánnal Ugrócz
alatt a mezőn összecsapának, csak tréfából ütögették egymáshoz a
kardjaikat, s a mellett igen nyájas discursust folytattak stb.»</p>
<p>Ha valaki e perczben látta volna Ocskay arczát, a sápadt
rémülettől halott szinével, e vonagló izmokkal, e veritéket
gyöngyöző homlokkal, a min keresztbe álltak a ránczok; ezeket a
vadul kimeredő szemeket, ez elkékült ajkat: ez a tekintet elég lett
volna, hogy kimondja rá a «bűnöst.»</p>
<p>Érzé, hogy a kezére, lábára, nyakára szorul a hurok. Megkötik,
megfogják, elvesztik, semmivé teszik, bizonyosan; pedig még nem
vétett semmit.</p>
<p>Semmit?</p>
<p>Hát az a csók Deliancsa ajkán?</p>
<p>Mit? Csak egy csók?</p>
<p>Az hozza magával a többit.</p>
<p>Egy titka van az erény megőrzésének. Nem tenni meg az első
ballépést.</p>
<p>Az elsőt meg nem tenni – nagyon könnyű; – a másodikat meg nem
tenni már nagyon nehéz; – a harmadikat <span class=
"pagenum"><a name="Page_19" id="Page_19">-19-</a></span> meg nem
tenni már lehetetlen. – S aztán jön a többi.</p>
<p>A mint e levelet elolvasta Ocskay, az egész valója reszketett.
Az az egész valója, a minek a neve hős, hazafi, derék ember, hű
férj, családapa. Volt oka mért reszketni. Ez mind halálát érezte.
Összeomlik, porrá lesz az az egész dicső jellem, a mi érczből volt
alkotva. Meghal a hős, a hazafi, a derék ember, a hű férj! –
Föltámad helyette a «kalandor». Az ős természete szivének
visszafoglalja egész valóját.</p>
<p>Nincs már ott a jó barát közelében, a ki kemény tekintetével
emlékezetébe hozza: «egy indulat, egy szenvedély, egy harag, egy
sértés, egy tüzes pillantás megfordít és önmagad ellenkezőjévé
tesz». S most itt volt, nem egyesével, hanem együtt valamennyi.</p>
<p>Keservesen meg volt sértve büszkesége, annyi hőstett után most
keresve-keresik az ürügyet, a miért minden koszorúját letéphessék
sisakjáról: megmérgezik a hiven hivő feleség szivében a szerelmet;
megbélyegzik az apát; meggyalázzák még a gyermekeinek örökbe
hagyandó nevet is. – Földönfutókká is teszik őket; mert hiszen az
áruló vagyona elkoboztatik; s az köztudomású, hogy Ocskay László
kincseket halmozott össze sztropkói kastélyában. – Így tesznek a
méhekkel is, mikor a kas megtelt mézzel.</p>
<p>«De hátha még nekem is lesz egy szavam hozzá: kegyelmes és
kegyetlen uraim!»</p>
<p>Csalatkozni fognak, a kik azt hiszik, hogy Ocskayt is olyan
könnyű lesz megfogni, levágni, elpusztítani, mint Forgáchot,
Rakovszkyt, Okolicsányit, Bezerédyt. Ocskay László, a hős: no az
már el van temetve, alszik; – de hát a másik: Ocskay László, a
kalandor! Annak átkozott munka lesz a fölébredése!</p>
<p>Összecsikorgatta a fogait s a közben nevetésre torzult el az
arcza!</p>
<p>– «Ad ugrandum!» ugy-e? Ezt tanácsolják, a kiknek <span class=
"pagenum"><a name="Page_20" id="Page_20">-20-</a></span> olyan
nagyon útjokban állok, hogy két kis pénzért eladnának az ördögnek!
– Ne olyan olcsón!</p>
<p>A rémület elszállt lelkéből, együtt a száműzött nemes
indulattal. Elfoglalta helyét a dölyf: a boszuálló kevélység. S
talán még valami más is.</p>
<p>Mondtuk, hogy milyen rossz érzés az undor, mely a mámorra
következik: a bor, a kéj, a dicsőség mámora után. De aztán mikor az
undor ki van heverve, ujra visszatér a szomj, s még erősebb bort
kér, még dühösebb szenvedélyt, még átkozottabb ragyogást!</p>
<p>Ha mind úgy keresik a czigány leányt, – hát az legyen
szerencsés, a ki megtalálja.</p>
<p>Az utolsó borzadozással vége volt a félelemnek. Érni kezdett a
terv.</p>
<p>Ocskay Lászlót valamikor a jezsuiták nevelték. Ezt a tudományát
vette elő legelébb.</p>
<p>Elhallgatta társai előtt mindazt, a mi keblében forr. Derült,
nyugodt arczot mutatott mindenki előtt.</p>
<p>Leült leveleket irni, a fejedelemhez, és Bercsényihez.</p>
<p>Nem látszott az irásán, hogy a keze reszket; nem árulták el a
szavai, hogy a szive megkeményült; szép calligraphiával írt mind a
kettőnek, alázatos hűségét bizonyítva s felajánlva egész tehetségét
szolgálatukra. Előadott egy egész szépen kifundált tervet, hogyan
fogja ő most rögtön insurgáltatni a fejedelem mellett a «tót
impérium»-ot. (Így tisztelték akkor a magyar felvidéket, a minek a
népéről Rákóczy maga azt írja, hogy Ocskay Lászlót «kis Istenének»
tartja.) Ő most a Fehér-hegyek mögé vonul, s az ottani várakat
megrakja pihent őrséggel, ellátja eleséggel és lőszerrel. Mihelyt
pedig egy dandárt összeállíthat, azzal rögtön általtör Morvába, a
mit rémhírével annyiszor hozott már rettegésbe s ez által
kényszeríteni fogja a császári seregeket, hogy itthagyva
Magyarországot, Bécs védelmére siessenek. Bercsényit kéri e végett,
hogy küldje utána rögtön az ezredét Szkolcsánból. Ő az előhadával
<span class="pagenum"><a name="Page_21" id=
"Page_21">-21-</a></span> siet megelőzni a bánt, nehogy hamarább
elfoglalja a Fehérhegyek közötti várakat.</p>
<p>Az egész terv olyan őszinte és olyan egyszerű volt.</p>
<p>A Fehér-hegyek völgyszorosai, számos hegyi váraikkal, igen
alkalmas helyül szolgáltak mindig a felkelő seregek
ujjászervezésére, s azokról a várakról csakugyan sürgősen kellett
gondoskodni, mert épen akkor jött a rémhír, hogy a hatalmas,
győzhetlennek hitt Nyitra vára Heister előtt kaput nyitott.
Labanczból áttért német őrség volt benne; azok az első ágyuszóra
megint visszatértek a labanczokhoz. Félő volt, nehogy a többiek is
úgy tegyenek.</p>
<p>Bercsényi tehát épen akkor, a mikor gyanuját minden lánczáról
szabadon kellett volna bocsátania, hogy mint a harapós kuvasz,
rohanjon utána a futónak: – akkor kergette azt be aludni a
dutyijába s egész jó hitében utána küldte Ocskay Lászlónak az
összegyült ezredét Blaskovichcsal és Pestvármegyeivel a
Fehér-hegyek közé.</p>
<p>Ott aztán nem őrizhette őt senki.</p>
<p>Senki sem vigyázhatott már Ocskay Lászlóra: csak egyedül Ocskay
László maga; – de hol volt «az» már!</p>
<h2>A BUDETINI BORZ.</h2>
<p>A híres nevezetes tót impériumnak van egy gyönyörű szép vidéke,
a mi úgy van eldugva oda a hegyek közé, mint egy szigetvilág.
Hegyek, őserdők köröskörül, s a hegyek oldalait mossa a Vág, a
minek a medre itt mély, sziklás, szakadékos, vize rohanó, ha egy
dobogó hidat elrontanak rajta, átjárhatatlan.</p>
<p>A Vág tulsó partjáról áttekintve, a hegyormokról, a sűrű erdők
közül, büszke vártornyok meredeznek elő (ma már romok); azt kell
hinni az idegen földről jövőnek, hogy ez a vidék valami hatalmasan
megvédett erősség, strategiai kiszámítással alkotott várművek
rendszerével, <span class="pagenum"><a name="Page_22" id=
"Page_22">-22-</a></span> a mik egymást védik, s a betörőt
siralmasan kelepczébe zárják, hogy ki sem tud többet jönni.</p>
<p>Van is benne valami.</p>
<p>Vág-Besztercze, Hricsó, Varin, Plevnik, Lucskó, Kvassó, Lietava,
mind megannyi hatalmas sziklafészek, a mit sas legyen, a ki meg
akar szállni. De még a völgyben fekvő uri kastélyok is mind
bástyákkal, vízárkokkal vannak körülvéve, felvonó hidakon lehet
beléjük járni, s földalatti rejtekutak vezetnek ki belőlük az
erdőbe.</p>
<p>Ez a sok vár akkor épült még, a mikor a földesuraknak nem volt
egyéb dolguk, mint egymás ellen hadakozni: a mikor folyt a kedélyes
bellum omnium contra omnes (mindenki harcza mindenki ellen). Akkor
volt az még, a mikor Vág-Besztercze urai, a hatalmas Podmaniczkyak
a szomszéd uraságok jobbágyait rabságra elhajtva, azokkal egy
merész vízvezetéket építtettek, mely a Rieka patakot messze
vidékről az ő várukba kényszeríté folyni.</p>
<p>Ocskay idejében már mind jó czimboraságban éltek a tót impérium
földesuraságai, a jobbágyaikat sem sanyargatták, áldott földjük
volt, s azt jól mívelték, adósságot nem csináltak, tehát nem is
perlekedtek. Ha ellenség közeledett, az ellen felültették a
bandériumaikat, s ha az ellenség tovább ment, ők is haza mentek, s
folytatták a dolgukat, meg a mulatságukat.</p>
<p>A körülfekvő erdőség még mai nap is olyan idylli hely, hogy
mikor a zab érni kezd, megesik, hogy egy vadász két medvét is
meglő, a hogy az a vetést nyalábra szedve legeli. Itt látni egy uri
kastélyban most is azt az óriási maczkót, a ki öngyilkos módon
lőtte magát agyon, a tót bognár által szerkesztett furfangos elsülő
géppel.</p>
<p>Mentől beljebb hatolunk e rejtett vidékbe, annál elragadóbb
képek bontakoznak elénk, s a mint a szulyói völgybe érünk,
egyszerre elvész előlünk az út és a kisérő patak, mintha igazán be
volna deszkázva a világ. Titáni bérczek emelkednek fel szédületes
magasban egyenesen, kopáron, mint megannyi torony: egy közűlök
olyan, mint <span class="pagenum"><a name="Page_23" id=
"Page_23">-23-</a></span> a pisai torony, ferdére dőlve; Istenkéz
alkotta szörnyü obeliszkok, merész gulák, zeg-zugokat képező hegyes
sziklacsompók: távolról egy csodálatos nagy vár, a közelben egy még
csodálatosabb holdbeli tájkép. – És ennek a váralaku
bérczegyetemnek az egyik felmeredő csompója tetején van egy
valóságos vár, Rohács vára. Lóháton oda nem lehet felmenni, a
felvezető ösvény maga egy kigyózó lépcsősor. Az utolsó felhágót egy
falépcső képezi. Ezt a sziklafészket a protestáns üldözés
korszakában rakták ide. Ennek a sziklatömkelegnek a sarkánál fordul
el derékszögben egyszerre az út, úgy közreszorítva az átelleni
meredek bérczfaltól, mint egy kaputornácz. Valódi vaskapu. A kinek
onnan felülről Rohács várából azt mondják: «megállj!» hát annak nem
szabad ezen a kapun keresztül menni. Onnan kövekkel agyonverhetik
akárkinek a seregét.</p>
<p>Innen nyilik azután a gyönyörű hradnai völgy, ősi kastélyával, a
mi még Zsigmond király idejében épült, s a mögötte elterülő ős
fenyőerdő közepéből emelkedik ki a hatalmas Lietava vára. Egy, még
a mostani romjaiban is tiszteletet parancsoló tömkelege a
bástyáknak és tornyoknak, a miknek ablakai kétemeletes
lakosztályokból nyiltak, s valamennyi fölé emelkedik egy óriási
terjedelmű rotonda, a minek rézkupoláját boltozatos arkádok
látszanak emelni, úgy, hogy a távolból olyannak tetszik, mint egy
megkoronázott óriás, gömbölyü szemekkel, felnyitott nagy szájjal.
Az erdőn keresztül csak egy mély völgyút vezet a várig, mely az
erdő szélétől még ágyulövésnél is nagyobb távolban egy kopár
dombtetőn emelkedik, a honnan ágyúkkal végig lehet seperni a
bokortalan avart. A tulsó oldalán pedig egy meredek, szédítő
mélység veszi körül a várhegyet, körülzárva azt is a tulsó oldalon
rengeteg hegyektől; ott alant a mélyben láthatni az apró
vetéstáblákat, mint egy tarka szőnyeget. Szeptember az idő: még ott
nem arattak; abban a völgyben nyár közepén is csak hat óra hosszat
süt a nap. <span class="pagenum"><a name="Page_24" id=
"Page_24">-24-</a></span></p>
<p>Ezt a várat választotta Ocskay László haditerve alapjául.</p>
<p>Arra, hogy őtet meg ne támadhassa senki, igen jól volt
választva, hanem arra, hogy ő támadjon meg valakit, ugyan
rosszul.</p>
<p>Csak egyetlenegy kis baj volt Lietava várával: az, hogy
Ocskaynak ehhez a várhoz épen semmi köze nem volt. Se atyafiság, se
örökösödés, se neoacquistica, se nota infidelitatis, se semmiféle
egyéb titulus révén abba bele nem ülhetett, mert az egy özvegy
asszonyságé volt, a ki a férjétől annak a hűtlensége miatt még
harmincz esztendővel ezelőtt elvált, s azóta megmaradt a
férfigyülöletben; az egész világtól elzárkózott, és a mellett a
várát rendes palotáshaddal megrakva, jó karban tartá: oda ugyan az
ő engedelme nélkül senki be nem mehetett.</p>
<p>Hanem hiszen a többi várakhoz sem volt Ocskaynak semmi köze,
mégis elfoglalta valamennyit. Odajött, mint vidám czimbora,
összeült a várurakkal poharazni, kártyázni; nagyokat ittak a
fejedelem egészségére: a bőséges lakoma után aztán stafétát
nyargaltatott Bercsényihez, meg a fejedelemhez, azzal az örvendetes
tudósítással, hogy erélyes föllépése következtében sikerült Kvassó
várában a Kvassay urakat, Plevnik várában a Balassa urakat, a
likavai híres Chócs várában az Illésházyakat, Vág-Beszterczén az
Andaházyakat, Hricsó várában az Ákayakat a fejedelem hűségében
megerősíteni, s mindezeket a várakat élelemmel jól ellátni, a mely
tudósításokban épen az nem volt igaz, a mi igaz volt. – Egyszer
majd rajta is vesztett: a midőn Lucskó várából, a Pongráczok
fészkéből is azt a tudósítást irta Bercsényihez, hogy azokat is
sikerült a fejedelem iránti hűségben megtartania; szerencséjére
mielőtt útnak indította volna futárját, érkezett a gyászhír
Lucskóra, hogy Pongrácz Gáspárt, a család legkedvesebb öregét, a ki
a császáriakhoz átszökött, a kuruczok elfogták s rövid processust
csináltak vele; ott mindjárt összevagdalták. – Az már aztán mégis
csak <span class="pagenum"><a name="Page_25" id=
"Page_25">-25-</a></span> goromba állítás lett volna, hogy e fölött
a megölt ur familiája valami nagy örömre van gerjedve.</p>
<p>A fejedelem és Bercsényi aztán válaszoltak a leveleire, hogy jól
van hát, csak biztosítsa azokat a várakat; hanem maga meg mozogjon
valamerre, a hol ellenséget talál, nem szaladnak azok a várak
el.</p>
<p>– Mindjárt, mindjárt! mondá Ocskay, csak még Lietava várát kell
biztosítani; az még nincs megvédve elég jól az ellenség
betörésétől.</p>
<p>Ezzel aztán a fejedelem, meg a fővezér leveleivel igazolva magát
a várurak előtt, ott hagyott nekik a nyakukon, sub titulo
«helyőrség» egy pár compánia imitt-amott összeverbuvált «talpast» s
ment Lietavát biztosítani.</p>
<p>Tudta, hogy oda csapatostul be nem eresztik. Lengyel Magdolna
nagyasszony idegen férfihadat a várába be nem bocsát. A kis ajtóra
került.</p>
<p>Előbb is levelet irt a nagyasszonynak, úgy szólítva őt, hogy «én
nekem legkegyelmesebb asszonyom és rokonom», s úgy irva alá magát,
hogy «legalázatosabb szolgája és atyafia». A levél tartalma pedig
odavergált, hogy egy bizodalmas atyafiságos ügyben kívánná előtte a
szivét feltárni.</p>
<p>Ez a szív, ez volt Lietava várához a kis ajtó.</p>
<p>Lengyelné nagyasszony, a hogy az ilyen világtól rég visszavonult
s sziveikben megkeseredett hölgyek szoktak, gyülölve az egész
férfinemet, a maga ábrándvilágában alkotott magának egy
bálványképet, a kit azután képzeletében minden férfiui tökélylyel
felruházott. Ez az ábrándkép volt Ocskay László.</p>
<p>Egy évtizede volt már, hogy felkapta a nevét a hír, s azóta
mindig fényesebb lett: Lengyel Magdolna nagyasszony csak a
dicsőséget hallotta felőle mindenkor.</p>
<p>Ő maga lefestette az arczképét Ocskaynak életnagyságban, csak
úgy a mások leirása, meg a saját képzelete után, az az arczkép ott
állt a legelső szobájában s annak <span class="pagenum"><a name=
"Page_26" id="Page_26">-26-</a></span> a nagy aranyos rámája tele
volt aggatva koszorukkal. Valahány diadalhír jött felőle, annyi
koszorut raktak a képe körül, úgy, hogy a babérlevéltől nem
látszott a rámán az aranyozás.</p>
<p>Rá volt irva mindenik koszorura, minő hőstett szerezte azt meg:
csaták, bevett várak neveivel; hanem aztán volt egy óriási nagy
koszoru mindezek felett, a mi a rámát keresztben ölelte, az csupa
hervadhatatlan immortell virágokból volt fonva, a sárga gyopár
alapon piros kakastaréjokból (celosia) kirakva e szavak: «A hű
férjek mustrája».</p>
<p>Minden hősi dicsőségén túl ez volt Ocskaynak a legfényesebb
érdeme Lengyel Magdolna előtt. Ez a legderekabb asszonytartó ember
a világon. Az volt róla a mondása, hogy ha Ocskay valaha meghal,
megérdemli, hogy az asszonyok pulverizálják s kiki a maga férjének
egy csipetnyit beadjon a porából, hogy úgy vegye be az igazi
hűséget.</p>
<p>Ezt mind elhistórizálták a víg czimborák Ocskaynak, s annálfogva
ő nagyon hamar készen volt a maga haditervével.</p>
<p>Egyedül, még pedig szekéren, ment fel Lietava várába s ott a vár
asszonyának való udvarlás előtt, a várbeli káplánnál tette
tiszteletét, a mi igen jó véleményt támasztott kegyes indulatai
felől. Vendégszobájába felvezettetvén, nemsokára az udvarnok által
meghívatott ebédre; a ki is bizalmasan elbeszélé neki, hogy az
urasszony a mai napra leveté a gyászruháját, s egész pompába
öltözött fel, a mi ritka eset, s csak igen kedves vendég kedvéért
szokott megtörténni.</p>
<p>A déli harangszóra két czifra csatlós jött a vendég ur előtt az
ajtót megnyitni, s azontúl a hány ajtó elé érkezett, a melyen
keresztül kellett mennie, azt két-két más meg más egyenruhás szolga
nyitotta előtte, míg végre a pompás elfogadóterembe megérkezett, a
hol az urnő várt reá.</p>
<p>Magdolna asszonyság már akkor hatvan éves volt; szikár,
<span class="pagenum"><a name="Page_27" id=
"Page_27">-27-</a></span> összetöpörödött alak, a negyven év előtti
franczia divat szerint öltözve, mintha most szállt volna alá
valamelyik rámájából a sorba állított ősanyaképeknek. A fejét csupa
hamis hajhurkák diszítették. Minden más ember nevetett volna rajta,
ha úgy szembe akad vele.</p>
<p>Ocskay László szépen kezet csókolt neki. A hosszú
szarvasbőr-kesztyün érzett a kámfor szaga.</p>
<p>Magdolna megczirogatá kezével a lovag szőke fejét, s azt
suttogá: «csodálatos, nagyon csodálatos».</p>
<p>S aztán, hogy magyarázatát adja e szavának, odavezette vendégét
egy lefüggönyözött fülkéhez; a függönyt egy zsinorrántással
félrehúzta: az alatt volt az emlékezetes arczkép azzal a sokféle
koszoruval.</p>
<p>– Mintha csak előttem állt volna! suttogá, a képre mutatva.
Szeme, szája, bajusza, hajfonatai egészen ugyanazok. Pedig most
látom először. Ugy-e, hogy magára ismer kegyelmed?</p>
<p>– Leszámítva a körülirt mondatokat, szabódék Ocskay.</p>
<p>– Még szerény is! Nem akarja magának tartani a dicséretet. De
azt a legelső mondatot, azon az immortelle koszorun csak elismeri
kegyelmed igaznak?</p>
<p>Még nem régiben, ha valaki azt mondta volna Ocskaynak, hogy
hitvesi hűségeért koszorut készül a nyakába akasztani, azt mondta
volna neki, hogy «eredj a koszoruddal a tatárba! a mi országunkban
a férjek hűsége nem megy erényszámba: az mindennapi rendes
állapot». Hanem ma már volt oka rá, hogy elfogadja a magasztalást s
nagy dolgot csináljon belőle.</p>
<p>– Bizony kedves asszonynéném (bocsásson meg e czímezésért).</p>
<p>– De nagyon jól van. Én vérségi rokona vagyok kegyelmednek: a
nagyanyáink Nyáry-leányok voltak, Thurzó püspök feleségének
testvérei. Azt sem neheztelem már, ha kegyelmed nénjének szólít;
hatvan éves vagyok. Megérdemlem a néném czímet. Szólítson úgy.
<span class="pagenum"><a name="Page_28" id=
"Page_28">-28-</a></span></p>
<p>– Tehát, kedves asszonynéném, épen az volt az oka e mai váratlan
látogatásomnak, a hitvestársam miatti hűséges aggodalmam.</p>
<p>– Az Istenért! Meg ne rémítsen kegyelmed! Csak nem történt vele
valami veszedelem?</p>
<p>– Még nem történt, de erősen fenyegeti. Tudja kegyelmed, hogy az
én sztropkói váram Zemplénben fekszik. Legközelebb a hadi
dispositiókat jól ismervén, tudomásom lett felőle, hogy a hadjárat
leginkább azon a vidéken fog minden részről megkezdetni. Én a
feleséegmet és gyermekeimet félek magukra otthagyni védetlenül.</p>
<p>– Hozza őket ide kegyelmed! szólt bele Lengyelné asszony, nem is
várva be, hogy kérje rá Ocskay. Úgy lakjanak itt nálam, mintha
saját édes anyjuk szárnyai alatt volnának. Katholika a
felesége?</p>
<p>– Nem. Reformata!</p>
<p>– Hozza el magával a papját, az énekeseit, a hopmesterét,
rendelek a számukra egy termet, a mit imaházul használjanak. Abban
se legyen fogyatkozásuk.</p>
<p>– Különösen azért féltem a kastélyomban az enyéimet, mert azt
mindenki tudja rólam, hogy gazdag vagyok; házam kincsekkel
megrakva, a mi nagyon invitálja a martalékra áhitozókat.</p>
<p>– Hozassa ide kegyelmed az arany-ezüst marháit társzekerekkel;
rendelek számukra biztos boltot, a hol meg lesznek őrizve; hozassa
el a kincstárnokát, a kulcsárját, a strázsa-állóit, őriztesse
azokkal.</p>
<p>– A szép paripáimat is úgy sajnálom ott veszni hagyni,
bizonyosan elragadozzák.</p>
<p>– Szó sincs róla! Ültesse fel a lovászait, hozassa mind ide az
én váramba. Száz meg száz paripa elfér itten. Szivesen szolgálok
kegyelmednek; egy évig, kettőig, a míg a háború tart; a míg
kegyelmed visszajön értük.</p>
<p>– Ennyi jóságot majd vissza sem tudok fizetni.</p>
<p>– Ne is gondoljon rá. Ha itt lesznek a felesége, a gyermekei
nálam, akkor bizonyos leszek felőle, hogy lelkében <span class=
"pagenum"><a name="Page_29" id="Page_29">-29-</a></span> sokszor
meglátogatja kegyelmed a szegény lietavai özvegyasszonyt, s az
nekem elég jutalom lesz. Jöjjenek minél előbb.</p>
<p>– Magamnak kell értük mennem. A mostani zavaros világban az
ember nem ereszthet utra magában egy asszonyembert két gyermekkel,
s különösen egynéhány kincsterhelt társzekérrel.</p>
<p>– Bizonynyal nem. Erős kiséret mellett hozza el őket kegyelmed.
Derék fegyveres csapatot rendeljen melléjük. Mindjárt kiadom a
rendeletet a várnagyomnak, hogy a szulyói sorompónál hagyja meg a
vámosoknak, hogy Ocskay László öcsémet, familiáját, a mikor jön és
megy, minden kiséretestől együtt szabadon járásra-kelésre
bocsássák, s a dobogón általeresszék. Megiratom kegyelmednek a
levelet az iródeákommal.</p>
<p>Erre a levélre volt nagy szükség. – Mert ha Lengyelné
nagyasszony a szulyói sorompót elzáratta, a lietavai útra nem
lehetett senkinek erőszakkal eljutni. Így pedig ötven-hatvan jó
fegyveres vitézt be lehetett juttattni a várba, s az elég volt
arra, hogy kenyértöréskor Ocskay legyen ott a parancsoló.</p>
<p>A szakács eközben jelt adott a haranggal az ebédre, a hopmester,
a káplán, a felolvasó, az iródeák, a tiszttartó, az udvarbiró, egy
pár szegény szegődi atyafi, egy vándor supplicans, a várnagy, Dorka
asszony, az öreg társalkodónő, segítének végigülni a hosszú
asztalt; az urnőnek azonban a letelepedés előtt még arra is
kiterjedt a figyelme, hogy épen tizenhárman vannak, s annálfogva
tizennegyediknek meg a kántor is behivatott, a ki különben nem volt
kellemetes személy.</p>
<p>Ocskay az egész asztalt tartotta beszéddel. Míg ezelőtt nem rég
rá nem lehetett volna birni, hogy valami hőstettét elbeszélje,
bárcsak a legbizalmasabb jó barátai előtt is, most úgy dicsekedett,
mint egy obsitos katona, ez előtt a sok apró-cseprő idegen szájtátó
előtt.</p>
<p>Mikor elhagyta a várat, már kezében volt Magdolna <span class=
"pagenum"><a name="Page_30" id="Page_30">-30-</a></span> asszonyság
engedélylevele a «cum gentibus» bejövetel iránt.</p>
<p>Az urnő áldását adta a fejére.</p>
<p>Ez a vár is be lett volna hát véve szép szerével.</p>
<p>Még egy vár volt hátra: Budetin.</p>
<p>Ha valaki repülni tudna, félóra alatt ott lehetne Lietava
várából, olyan közel vannak egymáshoz. Hanem ez csak madárnak, vagy
kőszáli kecskének való út, vagy olyan embernek, a ki szökik s nem
gondol a nyaka törésével. Igaz járatban levő embernek vissza kell
kerülni megint a szulyói vaskapuhoz, körüljárni a várakat, s úgy
térni fel a vár mellett Zsolnáig; onnan azután dobogó hidon
keresztül a tulsó partra, ott van Budetin vára. Abban lakik a
budetini borz.</p>
<p>Ez Ozmondának az apósa.</p>
<p>Hogy mivel érdemelte meg a budetini borz nevet, annak czifra
históriája van.</p>
<p>Hanem az nem tartozik ehhez a történethez.</p>
<p>Elég annyit tudni belőle, hogy Szunyoghy Gáspár uram háza
tájékán bátran kizöldülhetett a legszebb petrezselyem, mert azt
soha látogató vendég le nem taposta. Abban a jó hirben állt, hogy
semmiféle utját és módját a szerzésnek nem rest megragadni, ha az a
keze ügyébe kerül; s még eddig nem találkozott olyan ember, a kit
ha a balsors Szunyoghy Gáspár urammal összehozott, valami tollát
annak a keze között ne hagyta volna. Ékesítette még ezenfelül a
mesemondásba való szertelen fösvénysége is. Nem jöhetett ahhoz
vendég olyan órájában a napnak, hogy azzal a szóval ne fogadta
volna: «ejnye de kár, épen most végeztük az ebédet», ha pedig
valaki kibőjtölte nála a vacsorát, bizonyos, hogy hideglelést
kapott tőle.</p>
<p>A mellett durva, goromba ember volt, a ki nem tudott úgy
megszólalni, hogy valakit meg ne sértsen. Csupán egy esetben volt
nála kivétel. Ha észrevette, hogy valakin könnyű szerrel lehetne
nyerni valamit. Ahhoz aztán <span class="pagenum"><a name="Page_31"
id="Page_31">-31-</a></span> megint egyszerre olyan nyájas lett,
hogy majd a talpát csókolta meg, veszekedő mogorvasága átváltozott
kiállhatatlan hizelkedéssé; csupa nádméz lett, a mi természetesen
csak addig tartott, a míg megkapta, a mire ácsingózott; akkor aztán
megint iparkodott olyan goromba lenni, mint a pokrócz.</p>
<p>És ezt az embert okvetlenül meg kellett látogatni Ocskay
Lászlónak.</p>
<p>Még mindig nem lehet megérteni a tervét. Az egyre zavarodik és
nem tisztul.</p>
<p>Este fele járt, mikor Ocskay László négylovas szekerével a
budetini vár kapuján behajtott. Kiséretül csak tiz lovasvitézt
hozott magával. Az egész csapatja Zsolnáig kisérte, azt odaát
hagyta a Vágon túl. A város és a vár oly közel esik egymáshoz, hogy
a kürtszó áthallik innen oda.</p>
<p>Budetin nem valami erősség, a külső sánczait, az őrtornyot nem
is őrzi senki. Arra Gáspár úr nem tart kenyérpusztítót. Az udvarán
hat mérges komondor végzi a vendégbejelentés tisztét, s az uraság
maga a belső kastélyban éjjel-nappal bezárkózva lakik; minden
bejáróján vasajtó, ablakain kidülledő vasrostélyok s a feljáró
lépcsője olyanformán vezet fel az előtornáczba, hogy annak a két
oldalán keskeny ablakocskák vannak, a miken át az érkezőt onnan
belülről szemügyre lehet venni, s ha kell, puskatüzzel is oldalba
köszönteni.</p>
<p>Ismerte ezt a helyet jól Ocskay.</p>
<p>Mikor a bezárt vasajtóhoz ért, megdöngette azt a fokosa fejével,
hogy csak úgy viszhangzott bele az egész kastély. Háromszor is
kellett azt ismételnie, míg onnan belüről megszólalt egy hang, a
mely olyan volt, mintha be volna rozsdásodva.</p>
<p>– No, ki a mennydörgő mennykő az odakinn?</p>
<p>– Vendég, gróf uram.</p>
<p>– Hogy tudod, hogy gróf? Hiszen nem látsz a vasajtón keresztül.
<span class="pagenum"><a name="Page_32" id=
"Page_32">-32-</a></span></p>
<p>– Ismerem kegyelmedet a kellemetes szép hangjáról.</p>
<p>– Ki látta ilyen későn alkalmatlankodni! Mit akartok? Az én
házam nem vendégfogadó. Falu végén van a korcsma.</p>
<p>– De én épen ide akarok szállni.</p>
<p>– Én? Én? Minden bolond «én». Kinek hínak?</p>
<p>– Ocskay László!</p>
<p>– Micsoda? Az a gézengúz?</p>
<p>– Nem. Az a másik. Az a derék ember.</p>
<p>– Mehetsz a pokolba. Neked nem nyitom ki az ajtót.</p>
<p>– Akkor petárdával vettetem be, mégis bemegyek.</p>
<p>– Ez actus majoris potentiæ!</p>
<p>– Nem az. Exmissióból jövök.</p>
<p>– Ki a tót fránya exmittált? Nekem a fejedelmed nem
parancsol.</p>
<p>– A császár nevében.</p>
<p>Erre úgy tetszett, mintha odabenn halk suttogás támadna, s
nehány percz mulva csörömpöltek az ajtót elzáró keresztrudak, kulcs
nyikorgott a zárban, tolóretesz karistolt, s a vasajtó
felnyilt.</p>
<p>Ott állt az érkezők előtt a budetini borz. Első tekintetre
igazolta a találó elnevezést. Épen olyan behuzott nyak, meggörbült
hát, kurta kezek és lábak, az orrig feldúzott száj; az ember nyáron
is prémes bekecsbe volt öltözve, otthon is prémes ellenzős
sipkában. A szeme előtt nagy gömbölyű üvegü pápaszem.</p>
<p>Ocskay megölelte a kedves házigazdát.</p>
<p>– Hát rám sem akart ismerni, kedves urambátyám?</p>
<p>– Az okulárémtól.</p>
<p>– Az okuláréjától?</p>
<p>– No igen, hát az olyan üveg, a mivel irást olvasni közelből jó,
de messziről embert megismerni nem jó.</p>
<p>– Ejnye, de okos pápaszemre tett szert, kedves urambátyám.</p>
<p>– De mit urambátyámozol te engem?</p>
<p>– Hát nem vagyunk-e atyafiak? Hiszen tudja! <span class=
"pagenum"><a name="Page_33" id="Page_33">-33-</a></span></p>
<p>– Tudom, az én nagyanyám meg a te nagyanyád két vénasszony volt.
De csak hagyd azért az urambátyámozást; maradjunk a «per tu»-nál,
mintha csak együtt őriztünk volna disznókat.</p>
<p>– Jól van öregem. Hát ereszsz bennünket egy kicsit beljebb innen
az ajtóból.</p>
<p>Gáspár úr feltolta a szemüvegét a homlokára, hogy jobban
lásson.</p>
<p>– Vagytok-e még többen? kérdé elszörnyedve, mikor meglátta, hogy
nyomakodik fölfelé a lépcsőgádoron vagy tiz ember, mindenik hoz
valami uti motyót magával.</p>
<p>– Ne félj semmit. Ezek mind visszamennek a cselédszobába, ott
lesz a helyük.</p>
<p>– Hát te mikor akarsz tovább menni?</p>
<p>Ez a kérdés elég okát találta abban a fenyegető körülményben,
hogy az utolsó egy pár fegyveres egy nagy nehéz vasládát hozott fel
a lépcsőn.</p>
<p>– De biz itt akarok maradni éjszakára, szólt Ocskay s aztán a
katonákhoz fordult. Azt a ládát vigyétek csak be a belső szobába.
Aztán kimehettek. A lovakat lenyergelhetitek.</p>
<p>– De én nálam még csak vacsorát sem kapsz, mert itt semmi
sincs.</p>
<p>– Beérem azzal, a mit a gazda maga eszik, ha szépen megkinálnak
vele: «egyetek eb vendégei, ha az ördög idehozott».</p>
<p>– Én nem szoktam egyebet vacsorálni, mint fekete retket, meg
kenyeret. A borom mind megnyulósodott, azt nem ihatod.</p>
<p>– Lesz itt bizonynyal, a ki vacsorát tud főzni.</p>
<p>– Biz itt nincs. A szakácsném férjhez ment. Nincs asszony a
háznál.</p>
<p>Ocskay László odasúgott az öreg fülébe:</p>
<p>– Hát «Ozmonda»?</p>
<p>Az öreg még mélyebben nyomta a sipkáját a fejébe.</p>
<p>– Ahá! Hát ennek «érzi eb-orrod a szagát?» Ez csalt <span class=
"pagenum"><a name="Page_34" id="Page_34">-34-</a></span> ide
látogatóba? Dej’szen «orrod tőle foghagymás!» Abból meg épen nem
eszel. – Dej’szen nincs is itt! Ki mondta, hogy itt van? Bolond
volt, a ki mondta. Az én házamba az a személy soha be nem teszi a
lábát. A ki miatt szegény Gáspár fiam elölte magát a török
háboruban.</p>
<p>– Valljuk meg az igazat, hogy agyonitta magát.</p>
<p>– De az asszony miatt való bújában, mert csapodár volt! Te is
huztad a szénáját, lélekadta!</p>
<p>– Nem biz az, hanem a miatt, hogy sokat vesztett a kártyán, s te
nem küldtél neki pénzt, hogy az adósságát kifizesse.</p>
<p>– Hát mi köze ahhoz a kutyáknak? Azért Ebkérdi Pál a neve, a ki
a menyem után tudakozódik.</p>
<p>– Hát hiszen nem is az után tudakozódom.</p>
<p>– Ne is tudakozódjál. Mert ha itt volna is, nem azért volna itt,
hogy te veled csipi-csókát játszon. Az én házam nem fürdőház, a
hova mulatni járnak. Ha jön: nem azért jön ide.</p>
<p>– Nem ám, hanem azért, mert mikor kiátkoztad, elfelejtetted a
hozományát is kiátkozni a házadból.</p>
<p>– Fogadatlan prókátornak tudod-e, mi a fizetése? Tyuktojás
négylábú állattól. Ha itt tartom a parafernumát, kamat jár az
után.</p>
<p>– Jár bizony, a mit Ozmonda fizet te neked.</p>
<p>– Micsoda? kiáltá fel Gáspár úr, feltaszítva homlokáról a
sipkáját. Hát gorombáskodni jöttél ide hozzám? A saját nemesi
portámra?</p>
<p>– No csak ne lökj ki az ajtón, öreg. Nem is azért a másikért.
Igen nevezetes dolgom van veled. Nem úgy kereslek, mint kedves
atyámfiát.</p>
<p>– Úgy nem is találsz meg.</p>
<p>– Nem is mint Ozmonda apósát.</p>
<p>– Úgy még kevésbbé.</p>
<p>– Nem is mint derék, közbecsülésben részesülő, igaz buzgó
hazafit.</p>
<p>– Úgy meg legkevésbbé. <span class="pagenum"><a name="Page_35"
id="Page_35">-35-</a></span></p>
<p>– Hanem kereslek úgy, mint hirhedett istentagadó, vérszipoly
sadduceus uzsorást, a ki szorult embereknek irtóztató kamatokra
pénzt kölcsönöz.</p>
<p>– Akkor már itthon vagyok.</p>
<p>Gáspár úr egyszerre megjuhászodott, a mint ilyen szépen megadták
a tisztességet.</p>
<p>– De már akkor foglalj helyet, kedves babám. Van pipád?
Rágyujthatsz. Adjak hozzá dohányt? Megállj, majd én megtöltöm a
pipádat, mert te nagyon meg találod tömni. – Hoztál valami
zálogot?</p>
<p>– Hoztam. Itt van a vasládámban. Az összes ékszereim, a miket a
wsetini diadalnál szereztem.</p>
<p>– Add ide a kulcsát, majd én felnyitom. Nesze a bükfatapló,
csiholj ki magadnak.</p>
<p>Gáspár úr átvette a láda kulcsait s felnyitogatá a závárokat;
aztán felemelte a nehéz vasajtót.</p>
<p>– Hűh! Mennyi irtóztató kincs! szaladt ki a száján. Egy
dominiumért meg nem lehetne szerezni valamennyit.</p>
<p>– Én még drágábban vettem. Egy sánczot adtam érte, a minek az
árka tele volt halottakkal.</p>
<p>Gáspár úr nem tudta, hogy melyiket vegye kezébe a sok közül
előbb.</p>
<p>– És ezt a marhasokaságú kincset egy ilyen gézengúz csak úgy egy
kardcsapással megszerzi.</p>
<p>– Hát őseink ezt az egész országot nem kardcsapásokkal
szerezték?</p>
<p>– Aztán mennyi pénzt akarnál kapni erre a zálogra?</p>
<p>– Nem sokat.</p>
<p>– Én pedig inkább sokat adok, mint keveset.</p>
<p>– Értem. A sokat nehezebb megadni valaha napján s könnyebben ott
vész a zálog.</p>
<p>– Ördögöd van, hogy kitaláltad. No hát mennyit adjak, édes
öcsécském?</p>
<p>– A mennyit akarsz.</p>
<p>– Jó lesz ezer arany?</p>
<p>– Egészen jó lesz. <span class="pagenum"><a name="Page_36" id=
"Page_36">-36-</a></span></p>
<p>– Csakhogy a pénzemet nem tartom idehaza nálam. Itt bizonyosan
elrabolnák, felvernének érte. Jó lesz, ha foglalóba adok ötven
aranyat?</p>
<p>– Az is jó lesz.</p>
<p>– De én ezt a kincsesládát sem tarthatom idehaza, mert rajtam
rontanak érte. Tudod, hogy a mi ilyenféle ingó-bingóm van, azt ki
szoktam vinni Lengyelországba, Krakkóba: ott biztos helyen van.
Ezzel magamnak kell odamennem, s az sokba kerül.</p>
<p>– Viselem az utiköltséget.</p>
<p>– De kiséretet is kell magammal vinnem, hogy az úton ki ne
foszszanak a hajdemákok.</p>
<p>– Megtérítem a katonák zsoldját.</p>
<p>– Azalatt meg a házam idehaza őrizetlen marad.</p>
<p>– Itt hagyom ezt a tíz huszárt, a kit magammal hoztam.</p>
<p>– Hát azok kinek a rovására esznek?</p>
<p>– Az enyimre. Mindennapra kijár nekik egy arany.</p>
<p>– Ha ne ha.</p>
<p>Az lett belőle, hogy «egy dénár, két dénár, neked semmi se jár»,
Ocskay nemhogy kapott volna ötven arany foglalót, hanem még ő
fizetett huszat Gáspár uramnak.</p>
<p>– Aranyos ember vagy, édes fiam. Aranyos ember. Ugy-e bár, itt
maradsz vacsorára?</p>
<p>– Ha lesz egyéb is, mint fekete retek.</p>
<p>– Ne busúlj, drága kincsem, olyan vacsorát kapsz, hogy a
körmödet is megnyalod utána. Szereted-e a szép asszony főztét?
Mondd csak, mi a kedves eledeled? Megkészíttetem, ha a föld alól
teremtem is; ne félj, angyalkám. Megyek; kiadom a rendeletet. – Nem
zárjuk be addig azt a ládát?</p>
<p>Attól félt, hogy Ocskay kilop belőle valamit. Úgy tekintette már
azt, mint a sajátját.</p>
<p>Ocskay nevetett s kituszkolta Gáspár urat.</p>
<p>– Siess, mert éhes az ember. Aztán a mi jó és drága, hozasd elő.
<span class="pagenum"><a name="Page_37" id=
"Page_37">-37-</a></span></p>
<p>Gáspár úr szaladvást iramodott ki a szobából, hogy mentől
hamarább visszatérhessen.</p>
<p>– Mindjárt itt lesz a szép asszony főzte, kiálta visszatéret még
az ajtóból.</p>
<p>– Hát mégis csak van asszony a háznál?</p>
<p>– Nem mondtam én, hogy nincs. Csakhogy nem minden bolond ember
számára van itthon. Aztán én nem igértem neked mást, mint jó
vacsorát. Punktum. Azontúl semmi. Az én házam nem fürdőház; azt
mondom.</p>
<p>– No jól van. Hanem már most hát nekem adj irást in optima forma
ezekről a zálogba tett holmikról, s azon ki legyen téve minden
egyes darabnak a neve, formája, és a többi.</p>
<p>– Hát hisz azt bolond nélkül is tudom. Ezt bizd reám. Tudom én
mindennek a nevét. Ez bracelet, ez reliquiarium, ez diadema. Fel
lesz irva, kiben van saphir, kiben smaragd, opál; ne félj, semmi ki
nem lesz cserélve, ha egyszer visszaváltod. Egész életemben mindig
ezt tanultam. Úgy értek hozzá, mint egy ötvös. Soha se gazdálkodtam
lábasmarhával, mindig csak arany- és ezüst-marhával, ebbe nem üt
bele a dög; széna se kell neki, mégis kitelel. Nézd, milyen
gyönyörű billikom, mekkora türkizek benne! Micsoda remek csatt. Ezt
egy fejedelem viselte valaha! Meg ez a pendeloque! ezekkel az
igazgyöngyökkel. Ismerem a munkát. Nem csinál ilyet más, mint
Benvenuto Cellini. – Elenchust csinálok róla; egész éjszaka fenn
leszek mellette.</p>
<p>Ezalatt egy kopott ruhás csatlós bejött s elkezdett teríteni az
asztalon. Gáspár úr nem szándékozott a vendégét az ebédlőterembe
fárasztani. Ott bizonyosan nagy rendetlenség lehet. Itt is jól
lehet lakni a kis szobában, csak legyen mivel.</p>
<p>– Hát aztán csak kettőre terítenek? kérdezé Ocskay.</p>
<p>– No hát mi bajod vele? Én, meg te, az kettő – Bécsben is.</p>
<p>– De én úgy tudom, a hol háziasszony van, az együtt <span class=
"pagenum"><a name="Page_38" id="Page_38">-38-</a></span> szokott az
asztalnál ülni a vendéggel. S te magad mondtad, hogy van.</p>
<p>– Van hát! No hát itt van. De hát ahhoz neked semmi közöd. Az én
menyem tisztességes asszony, annak az ilyen garázda, korhely,
csélcsap kákompillével, mint te vagy, semmi dolga.</p>
<p>Gáspár úr megint kezdett már goromba lenni és ha már átvette
volna Ocskaytól azokat a kincseket, bizonyára nyomban úgy
beleveszett volna, hogy még a vacsora is megmaradt volna
elköltetlenül.</p>
<p>– Jól van öreg, jól. Tudom én azt, hogy minden ember tele van
erkölcscsel, a ki te hozzád tartozik. Hanem hát megállj: majd
mutatok neked még valamit.</p>
<p>– Ugyan mit mutatsz még nekem?</p>
<p>– Gyere ide ehhez a ládához. Hát úgy-e, hogy sok szép kincs van
itten?</p>
<p>– Látom, hiszen nem vagyok vak, mint az apád volt.</p>
<p>– Tehát ezekre, a miket itt látsz: adsz nekem ezer aranyat
zálogbérül?</p>
<p>– Megmondtam már.</p>
<p>– No hát várj. Ennek a ládának van még egy rejteke, a mit nem
mutattam meg. Most idenézz.</p>
<p>Azzal a láda felnyitott ajtaján egy szegfejet félretolt Ocskay s
arra a belső lemez felemelkedett, a ládaajtó kettős fenékkel birt;
a rejtek tele volt gyémántos, rubintos gyűrükkel, lánczokkal,
diadémokkal; gyöngysorok egész pamatszámra, álomnak is képtelen
kincshalmaz egy rakáson.</p>
<p>– Hűh! szörnyedt fel, nagyot hördülve Gáspár úr; mikor ezt
meglátta, a tíz körme egyszerre markolásra görbült. Ezt is mind
raboltad?</p>
<p>– Meghódítottam, öreg. Tüzes sárkány ült rajta. Előbb levágtam
mind a hét fejét, úgy vettem el tőle.</p>
<p>Igaz, hogy biz azokat őrizte egynehány tűzokádó ágyu Wsetin
várában.</p>
<p>– No hát ezekre mennyit adsz? <span class="pagenum"><a name=
"Page_39" id="Page_39">-39-</a></span></p>
<p>– Ohó! Ezek is a többihez tartoznak. Én az egész láda kincset
értettem.</p>
<p>– Nem úgy atyafi. Azt mondtad: ezer aranyat adsz arra, a mit már
látsz, a vason keresztül pedig nem láthattál. Ezeket itt, ha nem
akarod elfogadni, nem is vagyok kénytelen itt hagyni, elfér mind az
iszákomban, magammal hordhatom lóháton. Kell? Nem kell?</p>
<p>Gáspár urnak valami jutott eszébe. Nagyon okos világ van most. A
halált olyan olcsón adják, a bolondoknak. Egy ilyen bolondnak, mint
Ocskay László, milyen könnyű valami olyan helyre lépni, a hol
beszakad alatta a föld, s összecsukódik a feje fölött, akkor potom
zálogárban itt maradna ez a temérdek sok kincs mind.</p>
<p>– Megállj csak! Hátha nem igazi ez a drágakő féle, meg ezek a
gyöngyök?</p>
<p>– Az a te tudományod. Vizsgáld meg sorban. Azt mondod, úgy
értesz hozzá, mint egy ötvös.</p>
<p>– Értek is. De az soká fog tartani. Te addig mit csinálsz? Édes
tuba galambom! Könyvet adnék, hogy olvasgasd, ha volna. Szereted-e
a muzsikát?</p>
<p>– Magam nem értek hozzá.</p>
<p>– No hát majd lesz más, a ki ért hozzá, gyönyörüséges szép
öcsém. Egyben itt lesz.</p>
<p>Azzal az öreg maga kezével helyezett az asztalra még egy pár
czintányért, evőeszközöket, poharat, sótartót hozzá.</p>
<p>– Mindjárt jövünk! Azzal kiment.</p>
<p>Tehát már többen jönnek!</p>
<p>Rövid időn visszakerült, kezeit dörzsölve, s a nyakát még
mélyebben huzva a válla közé.</p>
<p>– Készen van már a vacsora. Mindjárt hozzák!</p>
<p>Tehát többen hozzák.</p>
<p>Ő azonban azonnal hozzákezdett a munkához. Letette a láda mellé
a gyertyát. Az asztalon nem lesz arra szükség, hisz a száját
félhomályban is megtalálja minden ember. A mellé tette a pamlag
bőrvánkosát, a földre az <span class="pagenum"><a name="Page_40"
id="Page_40">-40-</a></span> ólomkalamárist, az összehajtott iv
papirost; még egy ókulárét tett fel a szemére: úgy kezdte el szemle
alá venni legelőbb is a drágaköves ékszereket.</p>
<p>Azonban felhozták a lukullusi nagy vacsorát. A szépasszony
főztét. Maga a szépasszony is megjelent, a hogy illik, kimenteni
magát a vendég előtt, hogy olyan rossz a vacsora. Méltán tette,
mert biz az rossz volt. De hát a szépasszonynak minden főztét jónak
kell találni, mikor maga főzte.</p>
<p>Ozmonda valóságos falusi háziasszony volt; egyszerün öltözve, a
köténye szalagján a csomó kulcs, fején a csipkefőkötő, az arcza
piros a tűztől, mert a tűzhelytől jött; igazi derék kis falusi
menyecske: a milyennek Szunyoghy Gáspár uram menyének szokás
lenni.</p>
<p>– Ah! jó estét Ocskay uram! Ezer esztendeje, hogy nem láttam
kegyelmedet. Ezzel üdvözlé házuk vendégét Ozmonda.</p>
<p>– Talán rám sem ismer?</p>
<p>– Bizony csak alig-alig. Mi hozza kegyelmedet mi hozzánk?</p>
<p>– Látja kegyelmed. Egy kis zálogügy az apósával.</p>
<p>– Hát már kegyelmed is kölcsön vesz pénzt?</p>
<p>– A hadaim zsoldját kell fizetnem s másunnan nem kapok.</p>
<p>– Eresztené őket szélnek.</p>
<p>– Ők nem eresztenének ám.</p>
<p>– Tehát tessék leülni a mi szerény vacsoránkhoz. Apám-uram
méltóztassék.</p>
<p>Gáspár úr épen még egy harmadik nagyítóval is dolgozott, egy
antik ékszeren a művész nevét betüzgetve.</p>
<p>– No csak ne háborgassatok itt most engem: üljetek le, faljatok.
Majd én utoljára magam elé veszem a tálat.</p>
<p>Ozmonda és Ocskay leültek egymással szemben. Olyan közel voltak,
hogy suttogva is beszélgethettek.</p>
<p>– Volt kegyelmednél megint a fehér barát? kérdé Ozmonda.
<span class="pagenum"><a name="Page_41" id=
"Page_41">-41-</a></span></p>
<p>– Micsoda fehér barát?</p>
<p>– Az, a kinek kegyelmed meggyónt. Ő meg kegyelmednek vissza.</p>
<p>– Nem volt. Különben is barátnak nem hiszek többet.</p>
<p>– És így apáczának sem? Hát nem mondtak igazat?</p>
<p>– Bezerédy rajta vesztett!</p>
<p>– Mert előbb járt a nyelve, mint a lovának a feje. Okos ember
előbb tesz, azután beszél. Tudja kegyelmed, hogy azóta le is
fejezték őket?</p>
<p>– Bezerédyt?</p>
<p>– Meg a sógorát és az ezredesét.</p>
<p>– Hihetetlen!</p>
<p>– Persze, hogy hihetetlen, mert apácza mondja. Itt van nálam az
itéletük párban. Egerből kaptam.</p>
<p>Ocskay ajka reszketett, a míg e halál-itéleteket
végigolvasá.</p>
<p>– Kegyelmednek adom. Elteheti. Hasznát veszi, súgá Ozmonda.</p>
<p>Ocskay előtt kigyótánczot jártak a sorok.</p>
<p>– No hát, drága öcsém uram! rivallt közbe egy szörnyű nyájasan
recsegő hang: kegyelmed se nem eszik, se nem iszik?</p>
<p>Ocskay csak most vette észre, felrezzenve, hogy Gáspár úr ott ül
már az asztalnál. Mikor került oda?</p>
<p>Ő előtte bizony megfagyott a czintányéron a tokány. Egy falat
nem ment le a torkán.</p>
<p>– Talán nem jó az a tokány?</p>
<p>Biz az kozmás is volt; de nem az volt a fő hibája: hanem az a
halálitélet hozzá. Ocskay egy eczetes zöld paprikát dugott a
szájába, azt rágta össze, hogy enni lássék.</p>
<p>Gáspár úr pedig falt, mint egy vadállat. Teletömte a pofáját
hussal, felugrott az asztaltól, visszafutott a ládához s ott rágta
tovább, egyet-egyet harapva hozzá a magával vitt kenyérből, s
próbálgatta az aczélráspolylyal, hogy igazi-e az a gyémánt abban a
gyűrűben? <span class="pagenum"><a name="Page_42" id=
"Page_42">-42-</a></span></p>
<p>Más ételt hoztak: Ocskaynak az sem izlett.</p>
<p>– Megkapta kegyelmed az én levelemet? kérdezé Ozmonda
suttogva.</p>
<p>– Az hozott ide.</p>
<p>– Csak az?</p>
<p>Ozmonda nagyot nevetett.</p>
<p>– Ugyan ne vihogjatok annyit! mordult fel Gáspár úr, mind
belekonfundáltok a studiumomba.</p>
<p>– Hát valamivel csak kell mulattatni a vendéget.</p>
<p>– Hozd elő a hegedűdet s muzsikálj neki, nem bánom. Ő is szereti
a muzsikát, s az engem sem zavar.</p>
<p>Ozmonda előhozta a hegedűjét. Felhangolta, megpengette; aztán
félrehajtotta rá a fejét, oly csábosan, negédesen, s rákezdte a
nótát:</p>
<p>«Ne szomorkodj, légy víg!»</p>
<p>Ocskaynak eszébe jutottak róla az isztriczei kastélyban látott
viziók.</p>
<p>Aztán a többi:</p>
<p>«Kinek van, kinek van karikagyűrűje.»</p>
<p>– Ugyan menjetek a pokolba azzal a czinczogástokkal! Most a te
«karikagyűrűd»-et irtam be ide az elenchusba, solitaires gyűrű
helyett. Ha muzsikálni akartok, menjetek át a másik szobába, vagy
nem bánom a harmadikba, a honnan nem hallik ide a czinczogás.</p>
<p>Jó ember ez a Gáspár úr, addig, a míg a klenodiumokat
végigszemlélgeti.</p>
<p>Ozmonda és Ocskay szót fogadtak: annyira elmentek a házba, a
mennyiről a muzsikaszó ide nem hallatszott. Az Ozmonda szobája
lehetett.</p>
<p>A szép hölgy ott is csak folytatta a nótákat, míg arra került a
sor, hogy: «Három piros kendőt veszek, Ha fölteszem, piros leszek,
Piros leszek, mint a rózsa, Rám illik a babám csókja.»</p>
<p>Ocskay Lászlónak eszébe jutott Czinka Pannának a jó tanácsa.</p>
<p>Mit is mond az a nóta? <span class="pagenum"><a name="Page_43"
id="Page_43">-43-</a></span></p>
<p>– Ohó! lovag uram! szólt Ozmonda, eltaszítva őt magától: ez nem
Deliancsa, a czigány leány!</p>
<p>Ocskay lelke belejutott abba az örvénybe, a mely sodorja az
embert magával alá egész a mélységek fenekéig.</p>
<p>Megragadá a hölgy kezét.</p>
<p>– Ozmonda! Te egy kegyetlen játékot üzesz velem.</p>
<p>– Én nem vagyok oka, ha játék.</p>
<p>– Már egyszer őrültté tettél. Futó-bolond lettem miattad.</p>
<p>– Hát én nem lettem az te miattad? Nem én kerestelek-e fel
mindenütt: a ki futottál előlem, a ki elbujtál előlem?</p>
<p>– De most rám találtál?</p>
<p>– Oh nem! Az az Ocskay László, akit én kerestem, a kit én birtam
valaha: az nem te vagy. Mikor legközelebb vagy is hozzám, egy egész
hideg ég áll közöttünk. Te az égben jársz, én a földön.</p>
<p>– Az égben? szólt Ocskay nagyot sóhajtva; hajh, ott már nekem
nagyon kevés dolgom van. Megcsömörlöttem a mannától.
Paradicsom-undor állt belém. Szégyenlem a ragyogást. Rossz szivem
lett. Olyan rossz, mint a tied. Összeillünk.</p>
<p>– Hm. Tudnék én valamit mondani.</p>
<p>– Mondd el.</p>
<p>– Mikor a temesvári táborban találkoztunk, akkor magadtól is ki
tudtad azt találni.</p>
<p>– Mert ki hagytad találni.</p>
<p>– Ki hagytam találni, mert akkor volt valakim, akit
megcsalhattam érted; de most csak magamat csalhatom meg.</p>
<p>– Nem értelek.</p>
<p>– Akkor buta vagy. Tehát hadd rágom a szádba. Akár egy nehézfejű
iskolásgyereknek. Ausztriában, az osztrák törvények szerint, egy
katholikus és egy protestáns között való házasság semmis és
érvénytelen. <span class="pagenum"><a name="Page_44" id=
"Page_44">-44-</a></span></p>
<p>Ocskay minden idegein, mint a galvanütés, vonaglott végig ez a
szó. Összeborzadt.</p>
<p>Honnan jön reá ez a hideg? Talán a falak fújják rá ezt a
légvonatot?</p>
<p>Nagyot hallgatott és hosszan elbámult a végtelen semmibe.</p>
<p>A mély, feneketlen sötétségből két égő csillag világított eléje,
a mik egyre közelebb jöttek hozzá, a csillagtávol billió
mértföldnyi távolából egész oda, oda a közelébe: Ozmonda szemei
voltak azok.</p>
<p>Oh, milyen szédítő mélység van egy ilyen égszinkék ragyogó
szempárban! Bele kell esni…</p>
<p>Sokáig hallgattak mind a ketten.</p>
<p>Az óra tizenegyet vert éjfél előtt. Annak az órának is épen
olyan berozsdásodott hangja volt, mint a gazdájának.</p>
<p>Ocskay Ozmonda keze után nyult, s azt suttogá neki:</p>
<p>– Mikor mégy vissza Pálffy bánhoz?</p>
<p>Ozmonda szemeiben az a két vészcsillag nagyot lobbant. Megnyilt
már a fényokádó örvény.</p>
<p>– A mikor te parancsolod, súgá odasimulva Ocskay vállára. Ez
órában, ha úgy kivánod.</p>
<p>– Valami izenni valóm van hozzá.</p>
<p>Ozmonda fölkelt a helyéről és bezárta az ajtót.</p>
<p>– Mondd el.</p>
<p>Senki sem háboríthatta őket.</p>
<p>Az öreg úr ott ült a kincsek között, s azt onnan meg nem
mozdítja semmi.</p>
<p>– Mit izensz? Beszéld el. Szóljunk csendesen.</p>
<p>S beszéltek csendesen.</p>
<p>Nagyon sok izenni valója lehetett Ocskay Lászlónak Pálffy
bánhoz, mert még a hajnalsugár is ott találta, a mint suttognak
csendesen.</p>
<p>Épen nyolcz órát recsegett a régi fali óra, mikor Ocskay
Lászlónak eszébe jutott, hogy még egy Szunyoghy Gáspár is van a
világon, a ki meglehet, hogy maga is csupa carbunculussá vált a sok
gyémánt és rubin között. <span class="pagenum"><a name="Page_45"
id="Page_45">-45-</a></span></p>
<p>Biz annak a szobájában még akkor is égett a gyertya, pedig már
egészen világos volt odakinn.</p>
<p>– No az ördögök tánczoljanak a nyakadon! Ezzel fogadta jó
reggelt fejében a gazda a vendégét. Nekem ugyan rossz éjszakát
csináltál. Egész éjjel nem hunytam be a szememet; mind a te
czókmókodat irtam össze. Soha ennél több irkafirkám életemben nem
volt.</p>
<p>Az igaz, hogy egész codicillus volt a leirása a zálogban hagyott
drágaságoknak.</p>
<p>– De még le is kellett újra irnom. Az egyik példány veled megy,
a másik itt marad. Ird alá, hogy láttad.</p>
<p>Ocskay bele sem tekintett a lajstromba; oda irta a végére, hogy
«láttam.» A magáét beledugta a tarsolyába.</p>
<p>Azután átadta a láda kulcsait Gáspár urnak.</p>
<p>– A rejtekben levőkért kapsz megint egy ezer aranyat. Itt van az
irás róla. Hanyadik van ma? Ötödik szeptember. Husz nap mulva érte
jöhetsz.</p>
<p>– Itt leszek minden bizonynyal.</p>
<p>– Ha addig el nem visz az ördög.</p>
<p>– Ne félts tőle: jó emberem az nekem.</p>
<p>Ozmonda fölhordotta a csatlóssal a reggeli lakomához valókat.
Maga kedves háziasszonyi pongyolában jelent meg. Még akkoriban nem
itták a kávét: korhelylevesen kezdték. (Sok mai ember nem is tudja
talán, hogy mi ez? Káposztalé játsza benne a főszerepet.)</p>
<p>– No hát mi ez? pattogott Gáspár úr. Korhelylevessel traktálsz
ma bennünket? Azt gondolod, minden ember hajnalig tivornyázott,
tánczolt, dorbézolt az éjjel? Ostoba asszonynép! Hosszú haj, rövid
ész! Ugyan hoztok-e még valamit?</p>
<p>Ez a hajdunak szólt, a ki egyre hordta fel az asztalra a liptói
brinzás döbönt, a lépes mézet, a birsalma liktáriumot, a füstölt
pisztrángot, meg a malaczkocsonyát.</p>
<p>– Egy kézfogóra elég volna!</p>
<p>Azzal elkezdett a hajdura pörölni tótúl. Ez a legválogatottabb
neme a gorombáskodásnak: tótúl pörlekedni. <span class=
"pagenum"><a name="Page_46" id="Page_46">-46-</a></span></p>
<p>– Jaszná sztrela gladova! Ti, sztari opicza. Ti!</p>
<p>Ott volt már a zsebében a kincses láda kulcsa! Lehetett már
gorombáskodni kedve szerint.</p>
<p>– No öcsém! a lovaid nem akarnak várni, rég be vannak fogva az
udvaron. Nem indulsz még?</p>
<p>– Sietek már.</p>
<p>– Hát csak eredj! Menyemasszony, takaríttassa el az asztalt!</p>
<p>De bizony Ozmonda nem fogadott szót; hanem az eltávozó Ocskay
karjába kapaszkodva, úgy kiséré azt ki a tornáczig, s odáig is
sokat suttogott a fülébe.</p>
<p>Gáspár urnak többszörösen kellett figyelmeztetni Ocskayt, hogy
üljön fel már, mert a lovai nagyon ugrándoznak.</p>
<p>Csak hogy nem kergette már.</p>
<p>Ocskay pedig, mielőtt kilökette volna magát az ajtón,
visszafordult az öreghez, s azt mondá neki:</p>
<p>– Kedves czimborám. Mondanék még egyet. Odahaza sztropkói
váramban van nekem még egy kis ezüstmarhám is, a mit szintén
szeretnék a gondviselésed alá bizni.</p>
<p>– Hogyan van, kedveském, angyalkám? Hogyan mondod? rebegé Gáspár
úr s Ocskay kezét odavonta a keblére s bedugta a bekecse alá, úgy
dédelgette. Micsodácskád van te neked még otthon?</p>
<p>– Abból a wsetini szerzeményből az ezüstféle, a mit nem
hordhatok mindenütt magammal, mert nagyon sok.</p>
<p>– Mennyi lehet?</p>
<p>– Nem méregettem biz én mázsával, csak azt tudom, hogy Wsetinből
négy társzekéren küldtem haza: hat ló volt mindenikbe fogva.</p>
<p>– Négy társzekér ezüst! Jaj, te aranyember! Kincsbányába törtél
be. Akár csak nagypénteki lidércztűz vezetett volna rá! Idehozd
mind. Én biztos helyre teszem. Soha senki meg nem kapja. Gyere ide
hozzám. Lakjál nálam. Holtig eltartalak. Tekintsd a házam a
magadénak. Invitálja meg kegyelmed is, menyemasszony, a kedves
uramöcsémet. Legyen szerencsénk minél hamarább. <span class=
"pagenum"><a name="Page_47" id="Page_47">-47-</a></span></p>
<p>– Három hét alatt itt vagyok, mondá Ocskay, kezet szorítva az
öreggel is, a menyével is.</p>
<p>Azzal, az itt maradó csatlósainak kiadva az utasítást, szekerébe
vetette magát s egyedül visszahajtatott Zsolnára.</p>
<p>Mikor Ozmonda és az ipa a lépcsőgádoron visszalépdegéltek, azt
mondá Gáspár úr magában:</p>
<p>«A czudar zsivány.»</p>
<p>Azután pedig egész fenhangon mondá Ozmondának:</p>
<p>– Mit szólsz? Nem vágják le addig a nyakát?</p>
<h2>AZ ÉDES OTTHON.</h2>
<p>Vannak olyan boszorkányos esteli bogarak, a mik alkonyatkor a
mezőn járó embert körüldongják, mindenhová elkisérik, hasztalan
űzi, csapkodja őket, el nem maradnak tőle.</p>
<p>Néha egy nótát ki nem tud az ember a fejéből verni. Ott énekel
az folyvást a fejében, el nem tudja hagyni, még mikor magában
imádkozik is, erre a nótára fújja azt is. Néha meg egy-egy szó, egy
mondás üldözi az embert, elverhetlenűl, makacsabbúl, mint az a
veszett cserebüly.</p>
<p>Ha Ocskay László ezt a szót meg nem hallottá tudta volna tenni:
«Ausztriában nem érvényes a katholikus és a protestáns közötti
házasság».</p>
<p>Ki innen! Ki a fejből, a szívből, a vesékből, átkozott gondolat!
– Visszatért az megint. Megitta a borral, felszítta a mezők
illatával, a szemtelen pacsirták mind azt énekelték a levegőben, –
egygyel több csábító varázs, mely a csillagokat lecsalogatja az
égből, hogy szeressenek aláhullani a földre, pedig csak addig
csillagok, míg odafenn vannak, ha ide leestek, lesz belőlük
idomtalan hideg kő.</p>
<p>Ocskay összeszedte a megmaradt kuruczait s elindult velük együtt
Sztropkóra. <span class="pagenum"><a name="Page_48" id=
"Page_48">-48-</a></span></p>
<p>Senki sem küldte oda, se Bercsényi, se a fejedelem.</p>
<p>A felesége sem írta neki egy szóval se, hogy «jőjj».</p>
<p>Terve volt-e? Maga elől menekült-e?</p>
<p>Terve volt. Nem zavarta már ki őt abból semmi. Meglehet, hogy
nem látta előre, mily végtelen keserűség fog abból támadni, ha ez a
terve sikerül. Meglehet, hogy tudott valami megnyugtató gondolatot
találni, a miért jövendőjét fölépítse. Vagy semmi sem vezette már,
csak a lánczaikról elszabadult szenvedélyek. Utánuk dobta a
gyeplőt, mikor megvadultak s már most azok aztán viszik!</p>
<p>Otthon épen nem várták. Ilonkát egészen meglepte férje
hazaérkezése, különösen az, hogy ilyen nagy fegyveres kiséretet hoz
magával, holott ezen a tájon híre sincs az ellenségnek.
Járnak-kelnek ugyan száguldozó csapatok a megriadt hadból, de azok
mind kuruczok, nem lehet tőlük tartani. Mi oka lehet Ocskay
Lászlónak, hogy kétszáz lovassal kisértesse magát, mikor a
feleségét jön látogatni?</p>
<p>Férj és feleség pedig egymásnak az arczából olvas. Titkos irás
az arcz, de annak, a ki a kulcsát bírja, nyitott könyv.</p>
<p>– Mi történt, hogy olyan véletlenűl megjöttél? kérdezé az
asszony.</p>
<p>– Ejh, hát nem örülsz-e annak, ha haza jövök? felelt a férj.</p>
<p>Aztán észrevették magukat mind a ketten, s mosolyra fordíták a
tekintetüket s megcsókolták egymást.</p>
<p>(Csengett e közben az a nóta: «Rám illik a babám csókja.»)</p>
<p>Hisz az ilyen találkozásnál örülni szokás.</p>
<p>– Régen láttalak benneteket, mondá Ocskay. Mit csinál a kis
ember?</p>
<p>A legkisebbet csak egyszer látta még, a mióta világra jött.
Ilonka vitte utána a táborba.</p>
<p>– A kis ember bizony roszul van.</p>
<p>– Mi baja? <span class="pagenum"><a name="Page_49" id=
"Page_49">-49-</a></span></p>
<p>– Talán csak az, hogy foga jön, de meglehet, hogy valami ki akar
rajta ütni. A bába sem tudja még megmondani.</p>
<p>– Ezért volt olyan bús az arczod?</p>
<p>– Ezért.</p>
<p>– Menjünk oda, hadd látom.</p>
<p>Ilonka odavezette férjét a kis betegéhez, a kit még mindig ölben
kellett hordani a dajkának. A kis ember nagyon rosz volt ma, egyre
sírt, s olyankor minden gyerek rút. Az apja megcsókolta az arczát a
kis fiúnak, a mitől az még siránkabbá lett. Ilonka megjegyezte,
hogy az apai csók nem volt ezúttal oly hosszan odatapadó, mint
máskor. Azután ő maga vette a karjára a kis babát s tudott vele
mindenféle bűbájt elkövetni, a mitől a gyermek elcsendesűl:
kigömbölyödik az arcza, a szemei felragyognak, a szája visszakapja
csigaalakját. Várta, hogy az apa most csókolja meg, mikor kis
angyalka lett belőle. Nem jutott neki eszébe. Csak annyit mondott,
hogy az nagy baj lenne, ha most valami küteget kapna a gyermek.</p>
<p>Ilonka aztán nagyot bámult nagy léleklátó szemeivel a férjére,
mit akar ezzel mondani: «nagy baj lenne, ha ez a gyermek valami
küteget kapna»? Hiszen bizonyos, hogy annak ez nagy baj, de hű
gondviselés mellett elmulik veszedelem nélkül. De talán másnak is
baj? Kinek?</p>
<p>Azonban hát meg volt az ok a bánatos, aggodalmas arczhoz, nem
kellett azt keresni.</p>
<p>A nagyobbik fiát nem engedte Ocskay maga elé hozatni; a
kisebbiknek a baja ragályos lehet, s azt már ölelte. Félő volt,
hogy a ragályt átoltja a nagyobbikba is, ha apai göngédségében
részelteti. Azzal csak csak úgy az ablakon keresztül beszélt.</p>
<p>– Hát anyád hol van? kérdezé egyszer Ocskay, széttekintve s
bámulva, hogy a nagyasszony hiányzik a kedvencz unokája mellől.</p>
<p>Ilonka arcza egy pillanatnyi zavart árult el.</p>
<p>– Édes anyánk haza ment Lévára. A számtartója a <span class=
"pagenum"><a name="Page_50" id="Page_50">-50-</a></span> gazdasági
ügyek végett sürgetősen kérte, hogy menne haza.</p>
<p>A szemei tagadták, a mit a szája mondott.</p>
<p>– És mikorra igérte, hogy visszajön?</p>
<p>Ilonka arczán még nagyobb lett a zavar.</p>
<p>– Talán az őszszel, szüret után.</p>
<p>De most már az ajkai is elárulták, hogy valami elhallgatott baj
van odabelül, a sírást elfojtó rángatózás látszott rajtuk.</p>
<p>Itt valami háborúság esett! gondolá Ocskay s aztán töprengetett
annak az okain.</p>
<p>Azonban elérkezett az est. Vacsorához hivták az uraságokat. Házi
káplán, plébános, hopmester, tiszttartó együtt szokott ülni az
asztalnál a vár urával, azok már ott voltak az étteremben.</p>
<p>Alig ültek le az asztalhoz, a midőn megszólalt az estharang.
Ocskay buzgó katholikus volt. Szokása volt, a mint a harangszót
meghallá, az evőeszközt letenni s aztán imára kulcsolni a kezeit az
arcza előtt. S ingerűlt volt, ha valaki ilyenkor ránézett. Ellenben
nagyon megvárta az asztaltársaság pápista tagjaitól, hogy ők is
imádkozzanak magukban, a kálvinisták pedig azalatt ne
csörömpöljenek kanállal, kés-villával.</p>
<p>A mint ima végeztével az összetett kezeit elvette a szemei elől,
csak akkor vette észre, hogy Ilonka eltünt az asztalfőről.</p>
<p>Egy kicsit neheztelt érte. Ez mégis túlságig vivése a kálvinista
puritanismusnak. Mire való ez? Felkelt és utána ment a belső
szobájába.</p>
<p>S a mint a nyitva feledett ajtón betekintett, a bámulat
megállítá lépteit. Ilonkát ott látta térdepelni az imazsámolyon egy
Boldogasszonykép előtt, s még hallhatá az Ave Mária végszavait:
«imádj Istent érettünk…»</p>
<p>Megrendült egész valója. Odasietett az asszonyához, a mint az
Áment kimondá s felölelé térdepeltéből.</p>
<p>– Mi ez? Te a szűz Máriához imádkozol? <span class=
"pagenum"><a name="Page_51" id="Page_51">-51-</a></span></p>
<p>Ilonka odaborult férje keblére s nagyot fohászkodott.</p>
<p>– Nem bírtam tovább kiállni azt a gondolatot, hogy én más
templomba járjak, mint a hová te jársz, hogy a kis fiamnak ne én
tanítsam a vallást, s áttértem a te hitedre.</p>
<p>Ocskay úgy érzé magát, mint mikor a rosz, vásott kölyket az édes
apai áldásteljes kéz egy pár egészségre váló vesszőütéssel eszére
téríti, «nesze virgács! te semmirekellő»!</p>
<p>Lopni indultatok! Körülkertelt tilos paradicsom almafájáról
lopni! Nesze virgács!</p>
<p>Most aztán súgjátok-búgjátok egymásnak, hogy «Ausztriában a
katholikus férjnek nem hitvese a protestáns feleség!» – A feleség
is katholikus már.</p>
<p>Az egész szenteknek egyességét hallotta chorusban kiáltani a
feje fölött. «Estél lefelé, mi megragadtunk, felemeltünk!»</p>
<p>Minő nagy áldozat volt ez ettől az asszonytól! Ha te férfi,
földi hazádat készülsz elcserélni, ő elcseréli inkább a mennyei
hazáját s megakadályoz abban, a mit tenni akarsz.</p>
<p>– Mikor történt ez? kérdezé Ocskay.</p>
<p>– Mult úr napján, szeptember ötödikén.</p>
<p>– Reggel, az első harangszónál? sietett Ocskay kérdezni.</p>
<p>– Akkor. Te megálmodtad talán?</p>
<p>– Igenis megálmodtam.</p>
<p>Épen akkor sugá a fülébe Ozmonda: «A katholikus férjnek nem
felesége Ausztriában a kálvinista asszony.»</p>
<p>Milyen hirtelen kezük van az odafenn levőknek!</p>
<p>Danolhatja már az éjbogár, hogy «Három piros kendőt veszek!»</p>
<p>– Ezért hasonlottál meg az édes anyáddal? kérdezé Ilonkától,
erősen magához szorítva a hű teremtést.</p>
<p>– Ezért.</p>
<p>– Ő soha sem fog tehozzád visszatérni.</p>
<p>– Soha. Kitagadott, elátkozott. <span class="pagenum"><a name=
"Page_52" id="Page_52">-52-</a></span></p>
<p>– S te eltűrted az ő haragját, az ő anyai átkát, hogy semmi se
válaszszon el tőlem többé. Óh, milyen nagy lelke tud lenni egy
asszonynak!</p>
<p>– Csak a tieddel akar egyenlő lenni.</p>
<p>Ocskay félrefordítá az arczát. Ez a szó arczulverés volt neki.
Roszabb a szégyen-pironságnál az érdemetlen dicséret.</p>
<p>Odahajolt s lecsókolta a könyeket a felesége szeméről. Igazán
szentelt viz!</p>
<p>Ebben a pillanatban egy új – nem, nem új: a visszatért régi
világban érezte magát. Hányszor találta ő fel elhagyott nemesebb
részét lelkének ez asszony közelében! Most ujra visszakerült hozzá.
Elfelejtett haragot, büszkeséget, őrjítő szenvedélyt, mindazt, a mi
lángol, a mi fölindulást csinál s megolvasztja a gyémántot, a
férfijellemet; az egész vulkántüzet ki tudta oltani két ilyen
kicsiny könycsepp!</p>
<p>Ezen a napon Ocskay ismét boldog ember volt. Kincset talált
ember. Otthagyta a kincseit Budetinban: az a másik ki van fizetve,
nem adósa neki. Itthon nagyobb kincset talált annál, nincs szám, a
mi annak az értékét ki tudja fejezni, – és feltalálta saját magát:
az is nagy drágaság! A ki azt elveszti, ugyan keresheti!</p>
<p>Ilonka beteg gyermeke mellett töltötte az éjt.</p>
<p>Korán reggel azzal az örömhirrel jött a férjét felkölteni, hogy
a kis ember már egészen jobban van, foga jött, az kinozta meg
annyira, már vége van a láznak, nem lesz belőle kanyaró.</p>
<p>S ezzel az örvendetes fordulattal aztán egyuttal a nagyobbik fiu
is fel lett szabadítva a keserves vesztegzár alól.</p>
<p>Micsoda ugrálás volt, mikor az anya megmondta neki, hogy szabad
átmenni az apához! Dehogy várta meg, hogy felöltöztesse valaki!
Kiugrott az ágyából s úgy futott mezitláb, egy ingecskében az apa
szobájáig: odabujt melléje az ágyába; ölelte, csókolta, el nem
eresztette. Még akkor is átölelve tartotta a nyakát gyönge kis
karjaival, a <span class="pagenum"><a name="Page_53" id=
"Page_53">-53-</a></span> mikor elaludt a keblén. Fel is kaczagott
néha az álmában, hítta az öccsét: itthon az apa! – suttogott neki:
«Kedves Ferikém!» Egyszer meg sírva fakadt, Ocskay megcsókolgatta
az arczát; arra aztán megszünt sírni, még jobban odabujt mellé s
kis kezével az arczát czirogatá.</p>
<p>Nem hangzott többé Ocskay fülébe a nóta: «Három piros kendőt
veszek!»</p>
<p>Egész nap boldog volt.</p>
<p>Van valami mennyei varázs abban az otthonban! Ezen a büvkörön
nem tudnak a kisértetek keresztültörni.</p>
<p>Eltöltött egy egész hetet otthon. Eljárt vadászni, a gazdaságát
bejárta; szántatott-vettetett; rendeleteket adott ki, mint aki nem
gondol többé arra, hogy ezt a birtokot nagyhamar el is veszítheti.
A századait szétosztotta a falvakra.</p>
<p>Futárjai jártak-keltek azalatt Egerbe, Érsekujvárra, a
fejedelemhez és Bercsényihez, s meghozták, hogy mi hir van odakinn
a zavaros világban? Tökéletes chaosz volt. Mindenki kergetett egy
másikat, a míg maga szaladt egy harmadik elől. A háboru csak úgy
pásztánként folyt, mint a nyári eső.</p>
<p>Saját ügye felől nem mert tudakozódni senkitől: mindenkitől
tartania kellett. Pedig nagyon szerette volna megtudni, hogy milyen
indulattal vannak iránta a fejedelem udvaránál?</p>
<p>Egyszer aztán Egerből visszatérő futárja hozott neki egy
csomagot doktor Wolffiustól. Ezt valódi jó barátjának tartá.</p>
<p>A felbontott csomagban pedig talált Ocskay – kávét és semmi
mást. Egy betü irást sem hozzá.</p>
<p>Mit akar ez jelenteni? Doktor Wolffius nemcsak, hogy igen jól
tudja, hogy se Ocskay se felesége a kávét nem iszszák: töröknek
való kotyvalék az; de ő saját maga a legnagyobb ellensége a
kávénak, a mit lassan ölő méregnek nevez, s mindenkit elrémit
tőle.</p>
<p>Mit jelent hát ez a kávé? <span class="pagenum"><a name=
"Page_54" id="Page_54">-54-</a></span></p>
<p>Rájött. Kitalálta. «Cave» latinul azt teszi hogy «vigyázz
magadra»!</p>
<p>Ismét zúgni kezdett a feje. – Előszedte Blaskovich és
Pestvármegyei leveleit s ujra elolvasá. – A lőporos zsákon igen jól
lehet aludni, a míg az ember meg nem tudja, hogy mi van benne?</p>
<p>Szégyenleni kezdte, hogy olyan gyönge volt, hogy fele utján
megállt. Asszonyköny, gyermekfecsegés szétzavarta furfangosan
kiszámított tervét. Pedig hiszen ezek is ép úgy fenyegetve vannak,
mint ő maga. Ha az apát notába ejtik, a feleség és a gyermekek is
földön-futókká lesznek, s ha nagyobb veszedelem éri az apát, még el
is zárják őket. Bezerédy és társainak példája nem volt-e elég?</p>
<p>Minek ez a tétovázás?</p>
<p>Sokkal több lépés történt már előre, mint hogy vissza lehetne
térni!</p>
<p>Felkereste Ilonkát. Ott találta őt a gyermekei szobájában.</p>
<p>– Fontos szavam van hozzád. Nekünk, minden megmozdítható
értékünkkel együtt, rögtön el kell hagynunk ezt a kastélyt.</p>
<p>Ilonka elsápadt, s hült ajkkal rebegé:</p>
<p>– Futnunk kell innen? – Ki kerget bennünket?</p>
<p>– Még magam sem tudom. De sejtem, hogy nem maradhatunk itt
békében. Azért jöttem ide, hogy elvigyelek benneteket magammal.</p>
<p>Ilonka a rémület indulatkitörésével ragadá meg férje kezét.</p>
<p>– Ocskay! Mit akarsz tenni?</p>
<p>Ocskayval tudatta ez a hang, ez a tekintet, hogy a lelkébe
látnak. Takarózni akart.</p>
<p>– No hát mit akarok tenni? Micsoda nagy dolog?</p>
<p>– Óh én nem tudom kimondani annak a nevét. Az rettenetes egy
szó. De neked nem szabad azt megtenned Ocskay; vagy halva láss
engem előbb.</p>
<p>– Őrült vagy-e? Miről beszélsz? <span class="pagenum"><a name=
"Page_55" id="Page_55">-55-</a></span></p>
<p>– Nem, nem, nem! Nem viszesz bennünket oda!</p>
<p>– De hová? Asszony!</p>
<p>Ilonka felkapta a karjára bölcsőben alvó kis gyermekét, a
másikat megragadta karjánál fogva, aztán visszarohant a férjéhez, s
térdre veté magát előtte.</p>
<p>– A Krisztus kínszenvedéseire kérlek, Ocskay. Szűz Mária hét
sebeire kérlek, édes uram, egyetlenegy boldogságom, életem,
mindenem. Ne vigy a kárhozatra mindnyájunkat, magaddal együtt! Nézd
a gyermekeidet. Ezt a két ártatlant, aki még nem vétett se Isten,
se ember ellen! Ne öld meg őket örök életükre! Ne hagyj rájuk egy
rettenetes örökséget!</p>
<p>Ocskay kőszoborrá érzé magát zsibbadni. Nem birt elfutni ez
előtte térdeplő csoport elől. Nem birt felelni. Az anyja által
feltartott kis poronty úgy nyujtotta feléje kezeit, esdekelve, míg
a nagyobbik, átnyalábolva egyik lábaszárát, úgy iparkodott őt fogva
tartani.</p>
<p>– Ugy-e apám! Nem megyünk labanczot játszani?</p>
<p>Az igazmondó gyermekszáj kiejtette a rejtegetett szót.</p>
<p>Ocskay nagyot nevetett. Kinos nevetés volt. Mintha a gyermek
szavára tenné.</p>
<p>– Bolondság! Dehogy megyünk, fiacskám. Ilonka, szivem,
csendesítsd le az apróságokat. Ez nem gyermekeknek való scéna.
Aztán majd menjünk át a másik szobába, ahol csendesen beszélhetünk
erről.</p>
<p>Ilonka bölcsőjébe fekteté a kisebbet, s a nagyobbikra
ráparancsolt, hogy maradjon mellette és ringassa. Aztán bátor
léptekkel, elszánt tekintetü arczczal követte férjét a
mellékszobába.</p>
<p>Amint egyedül maradtak, Ocskay egyszerre, indulatosan
odafordulva nejéhez, érdes hangon mondá:</p>
<p>– Neked az anyád beszélt valamit felőlem?</p>
<p>– Igen.</p>
<p>– S te ezért vesztél vele össze?</p>
<p>– Ezért.</p>
<p>– És nem azért, mert pápista lettél? <span class=
"pagenum"><a name="Page_56" id="Page_56">-56-</a></span></p>
<p>– Az később történt.</p>
<p>– Ezért hagyta el a házadat haraggal?</p>
<p>– Nem úgy. «Én küldtem el» őt a házamtól haraggal Én mondtam
neki, hogy soha ne lássuk többet egymást!</p>
<p>Ocskay hüledezett. Ezt az asszonyt ő még nem látta soha! Őtet,
Ocskayt, meg nem verte még, meg nem félemlítette még soha senki. –
Mostan verik, s egyik ijedtségből a másikba ejtik.</p>
<p>– Oly hirt mondott rólad, folytatá az asszony, a miért
elkergetem magam elől a saját édes anyámat is és nem nézek rá
többet soha.</p>
<p>Ocskay most látta, hogy mi lakik ebben a szivben! Oda nyult
Ilonka keze után s egy vezeklő bágyadtságával hajtá le fejét,
halkan rebegve:</p>
<p>– Engem nagyon eláztattak a fejedelem előtt.</p>
<p>– De te tisztára mosod magadat?</p>
<p>– Nagyon sok ellenségem van és nagy, igen nagy emberek.</p>
<p>– Soha sem féltél ellenségtől. Nem számláltad, hányan vannak? s
nem mérted singgel, milyen magasak? Győzd le őket!</p>
<p>– A fejedelem maga ingerült ellenem.</p>
<p>– Ez nem ok arra, hogy őt elhagyd. Te! A Rákóczy mennyköve! A
népnek félistene! Minden imádságba belefoglalt nevü ember! – Nem!
Az nem történhetik meg!</p>
<p>– Hallgass meg! Oly ártatlan vagyok minden árulási büntől, mint
a ma született gyermek; és mégis annyira ellenem van támasztva
minden külső látszat, hogy ha törvény elé állítanak, még védeni sem
tudom magamat. Egy szó nem igaz abból, amit vádképen a fejemhez
vágnak és mégis egy szót sem tudok abból elhárítani. Nem tudom, hol
kezdeni a védelmemet.</p>
<p>– Én talán tudom. – Ne haragudjál meg érte, édes jó uram, ha én
te neked most tanácsokat osztok. – Hidd meg nekem, hogy sok
keserves álmatlan éjszakákon át tusakodtam én e fölött magamban s
nem volt senkim, a <span class="pagenum"><a name="Page_57" id=
"Page_57">-57-</a></span> kivel közöljem, mint ez a kis ártatlan
csecsemő ott a keblemen, a ki még szót nem ért. Annak zokogtam el
vértveritékező kinos óráimban: óh te kis néma lélek, súgd meg
nekem, mit tegyünk itt? – Mit is mondott? – Eredj oda, Ocskay
László! a hol vádolnak; – lépj oda az ellenségeid közé és hivd fel
őket: «Ki vádol, mit tud ellenem?» Kérj birát, kérj törvényszéket s
állj meg előtte felemelt fővel. Beszéljetek! Ha megjelensz
közöttük, mind elnémul. – Mit tudnak ellened felhozni? A czigány
leányt!</p>
<p>Ocskay összerándult. E szónál Ilonka arczán mély pirulás terjedt
el. Odafekteté az arczát férje keblére, s ismét azon az ismerős
szelid hangon szólt hozzá:</p>
<p>– Ne haragudj rám, hogy ezt felhoztam.</p>
<p>– Ezt is anyádtól hallottad?</p>
<p>– Ezt is. Felelj rá meg biráidnak, vádlóidnak, ha szemedre
lobbantják. Mondd nekik: «A czigányleány dolgában nem ti vagytok a
biráim; abban a dologban egyedüli birám a feleségem, ha ő elitél,
ha megbüntet, kiszenvedem. Ha vétettem, csak a karikagyűrűm ellen
vétettem: s az nem más dolga, csak az asszonyomé.</p>
<p>S ez a biró már meg is hozta az itéletet: megölelte, megcsókolta
a hűtelen rossz urát.</p>
<p>Ocskay elérzékenyült. Ölébe vonta a nejét, s gyöngéden
beszélgetett hozzá:</p>
<p>– Jó angyalom voltál mindig; most is az vagy. Bizony mondom,
hogy soha el nem hagylak téged. Igazolja hozzád való szeretetemet
az, hogy most itt vagyok nálad. De szükséges, hogy magammal
vigyelek: épen azért, mert szeretlek. Bolond világ van most a
kurucz táborban. A trencséni nagy kudarczért, a porba omlott fényes
nagy tervekért mindenképen áldozatbárányt, bűnbakot keresnek.
Bezerédyt már lefejezték. A híres, tapasztalt hadvezért, a kinek a
kis ujja többet ért, mint az egész Ocskay László, a ki csaknem oda
volt nőve a fejedelem szívéhez, a tanácsban bölcset, a hadban
eszest, a kit nem pótolhatnak mással. <span class=
"pagenum"><a name="Page_58" id="Page_58">-58-</a></span> Megölték.
A nélkül, hogy a rendes curia elé állították volna, a nélkül, hogy
rendes hozzáértő assessorok előtt a Tripartitum szerint
védelmezhette volna magát: egy elfogott levél csalfa tanubizonysága
mellett, értetlen katonák juryja által elitéltették; itéletét a
fejedelem elé nem is terjesztették, hogy kegyelmet ne
gyakorolhasson. A lábához tették a fejét. Engemet is oda akarsz-e
küldeni ebbe a farkasverembe? Azt akarod-e, hogy karácsonyi
ajándéknak a fejemet küldjék meg neked?</p>
<p>Ilonka borzadozva ölelte, szorította magához ezt a féltett drága
főt. «Nem. Nem!»</p>
<p>– Én nem tervezek semmi rosszat, folytatá Ocskay. Bizony mondom
neked, hogy nem szándékozom semmi árulást elkövetni. De annyi eszem
van, hogy megkötözött kézzel nem adom oda magamat, hanem lőtávolban
akarom magamat tartani, hogy ne én kérjek, hanem más kérjen engem.
Bünöm még nincs; de van itt Sztropkón sok felhalmozott kincsem.
Egész tárház tele ezüsttel. A kiknek erre van éhük, azoknak az én
fejem csak appetitorium s a gyermekeimé csak poszpász. El akarlak
titeket, meg a kincseimet tenni a kezük ügyéből. Akkor azután majd
én kerülök a kertajtó felől. Ne tarts te semmitől. Nem szököm
veletek ellenség földére. Itt van az én kis tót impériumom, a hol
én vagyok a kis-király. Annak egy kulcsos völgyében van egy erős
vár, Lietava. A jó Lengyelné nagynénéd vára, ki hozzád vérszerinti
rokon. Ahhoz foglak vinni. Ő már értesülve van felőle és nagy
szivesen fogad. Hallhattad hiréből: derék magyar asszony, soha
idegen még vendégül sem lett a kapuján bebocsátva. Ő nála fogtok
maradni, a míg én fölöttem a zivatar elvonúl. – Csak azt akarom,
hogy te és gyermekeid, a kik az én kincseim vagytok, aztán meg az
ezüst angyalkáim, a miket annyi mások szeretnének feleségül venni,
fiúvá fogadni: egyszer biztos, hozzáférhetlen helyen legyetek, a
hol a labancz se, de a kurucz se férhet majd hozzátok; akkor aztán
majd megmondom, hogy ki vagyok, <span class="pagenum"><a name=
"Page_59" id="Page_59">-59-</a></span> hogy mindenki hallhatja, te
is meghallhatod s szégyent nem hozok a fejemre. De csúfságot sem
hagyok tenni rajta. Megértettél-e hát drága bálványom?</p>
<p>Ilonka el hagyta altatni lelke nagy gondjait. Leginkább
megnyugtató volt rá nézve az, hogy Lietava várába Lengyel
Magdolnához viszi őket Ocskay. Lengyel Magdolna hirét emlegette a
félország: buzgó híve volt ő a nemzeti ügynek, bőkezű az
áldozatokban és szigorú a hűségben. A ki rosszat akar, az nem viszi
oda ő hozzá azokat, a kiket legjobban szeret. A gyanu lelohadt.</p>
<p>– Csak azt fogadd meg, hogy gyermekeidre azt a nevet hagyod, a
mit büszkén viselhetnek. Mást nem kérek tőled.</p>
<p>– Fogadom hitemre, hogy olyan fényes nevet hagyok a számukra, a
mi az ország elsői közé lesz egykor följegyezve.</p>
<p>– Mert lásd, édes férjem: én attól a gondolattól nem félek, hogy
jöhet idő, a mikor talán földönfutók leszünk, a mikor talán idegen
földön kezünk munkájával kell keresni a kenyerünket s szalmás
gunyhó alatt huzzuk meg magunkat. Én arra készen vagyok. De hogy
becsület nélkül éljünk, azt én a világ minden dicsősége közepett
sem tudnám soha elviselni.</p>
<p>– De hát ki mondja ezt?</p>
<p>– Anyám mondta. Mikor utoljára megcsókolta a két gyermeket, így
szólt: «úgy tartson meg benneteket az Isten, a hogy apátok
megtartja a becsületet!»</p>
<p>– Rettenetes mondás!</p>
<p>– Nem az, Ocskay. Ez természetes kivánság. Mert ha egy apa el
akarja temetni a gyermekeit, akkor jobb, ha azok előbb
meghalnak.</p>
<p>Ocskay arcza boszus indulatra torzult.</p>
<p>– Nem! Te nem vagy az! súgá engesztelő szóval a nő, homlokáról
lesimítva a redőket. A te fiaid nagyra fognak nőni. Olyan nagyra,
mint az apjuk. Megyek rendeleteidet foganatba venni. Még ma
összemálháztatok minden drágaságokat, holnapra rendelheted a
társzekereket. <span class="pagenum"><a name="Page_60" id=
"Page_60">-60-</a></span></p>
<p>Ocskay még egyszer visszavonta magához a távozni akaró asszonyt
s arczába nézett, oly közelről, hogy szemeikben megláthatták egymás
arczait.</p>
<p>– Hát te? Te nem itélsz-e el engem?</p>
<p>– Miért? Én nem tudok rád semmit.</p>
<p>Már elfeledte.</p>
<p>Derült arcza, ragyogó szemei, forró csókja bizonyítják, hogy
elfeledte, – megbocsátott.</p>
<h2>IDEGEN HÁZNÁL.</h2>
<p>Vajmi nehezen tudta Ilonka megszokni a lietavai életet a
sztropkói után. – A szép mosolygó vidék helyett az Ondova mentén
azt az örökké egyforma rengeteg erdőséget látni itt köröskörül; a
bástyafalakról letekintve, a szédületes mély völgy fenekén a ködös
árnyékot, s csak a hol a hegyek nyugat felé egy kis nyilást
engednek, ott találni egy kis darab külvilágot, kéklő rónával,
kertek közül kivillogó toronytetőkkel.</p>
<p>A sztropkói erdőben nem volt más vad, mint nyúl. Ott lehetett
sétálni a szép vigályosokban; a kis Gáborka bátran elmehetett a
jobbágyfiúkkal epret, gyöngyvirágot szedni a pagonyba, nem kellett
félteni: itt pedig csak két vadász, meg négy sinkorán kiséretében
lehet az erdei sétára vállalkozni. Onnan a bástyatetőről sokszor
láthatja Ilonka, a mint nagy, nehézkes fekete állatok előczammognak
az erdőből, a tisztásra, ha jó kedvük van, játszadoznak,
bukfenczeznek, felmásznak a nagy szál fenyőre, aztán megragadják
körmös talpaikkal a fa háncsát s úgy ereszkednek le, hogy az egész
élő fa kérge mind a körmük alatt foszlik végig. Mikor meg éhesek,
lebaktatnak a vetések közé, megriasztják a tehéncsordákat: a népség
nagy riogatással rohan elő a faluból, hogy visszakergesse őket
erdeikbe. Itt a medvék vannak otthon. Be kell érni a bástyákon való
sétával. Az ember olyan, mintha fogoly volna. <span class=
"pagenum"><a name="Page_61" id="Page_61">-61-</a></span></p>
<p>Aztán Sztropkón annyi mindenféle tenni-venni való volt, a mi a
magyar háziasszonynak az élete. Már hajnalban fel szokott kelni,
munkásoknak, cselédeknek rendeleteket osztani; kaszásoknak,
béreseknek főzetni, termést betakarítatni, konyhát ellátni,
szapulásra felügyelni, cselédveszekedésben békebiráskodni, s
mindent meglátni és mindenütt kitüntetni, hogy az asszony érti a
házi dolgot legjobban; azért is úgy kell menni mindennek, a hogy ő
parancsolja.</p>
<p>Lietaván mindezekről szó sincs. Nincs itt semmi gazdaság: azt
kívül végzik a majorban, ide csak a készet hozzák. Régi, a háznál
vénült cselédek nem várnak parancsszót; úgy tudják már, mint a pap
a misét, hogy mi a teendőjük, s hiába is parancsolna nekik valaki
valami újat, mert nem tennék meg: nagyobb urak, mint a vár
asszonya. Későn kell fölkelni, s aztán éjfélen túl fönn lenni, mert
a ház asszonya így szokta.</p>
<p>Az öreg asszonyság tele van rigolyával. A hosszú fogadott
özvegyélet, a világtól elzárt magábanlétel túltengette a kedélyét
mindenféle furcsaságokra. Ellenszenvei vannak némely szín, illat,
ruhaszabás ellen; nem hallhatja a gyermeksírást, a kakaskukorítást.
Napjában háromszor imádkoztatja az egész háznépét, s megtartja a
pénteket és a kántorszerdát; orvosságot szedet minden emberrel a
csizió szerint, akár van baja, akár nincs, tele van babonával s azt
akarja, hogy azt más ember is komolyan vegye: a jóságával öli meg
az embert, s nem veszi észre, hogy ezzel lesz a legkiállhatatlanabb
zsarnokává a környezetének.</p>
<p>Mikor Ocskay László odahozta a várába a feleségét, megfogadta
neki minden szentekre, hogy úgy fog rá gondot viselni, mint az édes
gyermekére. Ha megigérte, meg is tartotta. Ilonkának még a
bástyákra sem lehetett felmenni, hogy friss levegőt szíjon, nála
nélkül s minthogy fogadása tartotta, hogy kedves vendégét még a
szellőtől is megóvja: alig eresztette ki a szobából, ha csak
tökéletes <span class="pagenum"><a name="Page_62" id=
"Page_62">-62-</a></span> szélcsend nem volt odakünn, naplement
után pedig a nyusztprémes palástja nélkül nem bocsátotta
sehova.</p>
<p>A hosszú, éjfélig nyúló estéken pedig ott kellett ülni Ilonkának
a nagyasszony szobájában a kandalló mellett. Mind a ketten fontak a
kerekes guzsalyon. Lietava völgyében terem a legszebb len, s azt
már félszázad óta fonja saját kezével, szöveti saját takácsával
Lengyel Magdolna asszony: almáriomok vannak tele a sok virágos
abroszszal. És a mellett mesél. Hosszú, szomorú végű történeteket,
a mik egymásnak adják a befejezéseiket, mint Sheherezáde regéi.
Csakhogy ezek mind igaz történetek. Ezeknek a tót impériumban fekvő
várkastélyoknak a történetei. Majdnem mindenikben fordul elő, hogy
azok közül, a kik egymást szeretni tartoznának, valamelyik
megcsalja a másikat, a minek aztán szomorú következései lesznek.
Ilonkának rosszul esik ezeket hallgatni. Otthon az anyja házánál
soha semmiféle emberszólást nem hallott. Mendemondától, családi
botrányoktól úgy őrizték, mint a pestistől. Balladákat éneklő
diákokat sem engedett az anyja soha a házába bejönni. Ezektől csak
később, asszony korában hallott egy pár versben elénekelt regét
Ilonka, s azt hitte, hogy azok költött dolgok. Most aztán mint igaz
történeteket kellett neki azokat végighallgatni. Milyen gonoszak a
férfiak? Megtörni a hitvesi esküt annyi nekik, mint egy diót
megtörni. Néha aztán az asszony is boszút áll magáért. Vannak
azonban asszonyok, a kik nemcsak magukért állnak boszút, hanem
tíz-húsz más megcsalt asszonyért is. Mert az asszonyok meg gyöngék.
A férfiak azért buknak el, mert erősek, az asszonyok azért, mert
gyöngék. Nincs rettenetesebb állat, mint az asszony, a ki a
tilalmasba szerelmes. Példa rá a Páter Péter története. Az is nem
rég ment végbe itt a Vágmentén: két család nagy romlásával. Ilonka
úgy borzadott ettől a rémtörténettől, a mi eltartott három estén
keresztül. Hiába kérezkedett a fiacskáihoz, Magdolna asszony nem
eresztette: azt mondta, hogy nem jó az alvó gyermeket éjjel
<span class="pagenum"><a name="Page_63" id=
"Page_63">-63-</a></span> megcsókolni, mert lunátikus lesz tőle.
Nem is kell a fiúgyermeket nagyon anyásnak nevelni.</p>
<p>Hanem e rémmesék bevégezte után mindannyiszor odavezette
Magdolna asszony Ilonkát a saját kezével festett ideál arczképe elé
Ocskay Lászlónak s elmondá felőle, hogy ime ez az egy ember a
kivétel annyi ezerek közül, az egyetlen igaz képmása a hűségnek:
méltó, hogy minden asszony oltárt emeljen a képe előtt s tömjént
füstöljön rajta.</p>
<p>Ilonkának ez a sok magasztalás sem esett jól. Egy asszony sem
szereti azt, ha a másik asszony az ő férjét dicséri, még ha minden
kifogáson fölül álló öreg, tisztes asszonyság is. Aztán a hitvesi
boldogság nem keresi a dicsekedést. Hallgatva szokták azt
rejtegetni. Van abban valami babonás érzés; olyanforma, mint az,
hogy az anyák nem szeretik, ha valaki azt mondja az ölben tartott
gyermekükre: «ejnye de szép gyermek!» – Félnek a «megveréstől».</p>
<p>És ezt mindennap háromszor kellett Ilonkának végighallgatni.</p>
<p>Hiszen ott állt ő előtte Ocskay Lászlónak a képe,
szünet-szüntelenül, nem kellett azt neki vászonra festve mutogatni,
nem is volt más gyönyörűsége, mint mikor felmehetett a nyugati
bástyafokra s aztán onnan nagy merengve elbámulhatott arra a kis
völgynyílásra, a honnan várostornyok látszanak ki az alacsony
kertek közül. Azok Budetin és Zsolna tornyai.</p>
<p>Mikor elvált tőle Ocskay László, azt mondá neki:</p>
<p>– Most csak maradj itt békében, drága kincsem, míg vissza nem
jövök hozzád. Én most innen Budetinba megyek. – Pénzt kell
szereznem az öreg uzsorástól. Nála hagytam az aranykincseimet
zálogban; de pénzt csak akkor ád, ha Lengyelországból visszatér.
Erre pedig azért van szükségem, hogy az ezredemnek kifizessem a
hátralevő zsoldját, különben szétoszlik a nép. Ha valami izenni
valód lesz hozzám, küldd a leveledet Budetinba, Szunyoghy Gáspár
uramnak a házához: ott megkapom. <span class="pagenum"><a name=
"Page_64" id="Page_64">-64-</a></span></p>
<p>Ilonkát egészen megnyugtatta ez a szó. Ha Ocskay pénzt akar
szerezni az ezrede számára, akkor ez nem annak a jele, hogy el
akarja hagyni a zászlóját. Az is tudtára volt Ilonkának, hogy
Ozmonda grófnő Szunyoghy Gáspárnak a menye. Azonban ő felőle
egészen nyugodt lehetett. Hiszen Ozmonda Rákóczy fejedelmi
hitvesének kebelbarátnéja, s azonkívül is, mint Ilonka hirül vevé
Ozmonda saját leveléből, még tavaly apáczává lett. Hogy
gyanakodhatott volna reá?</p>
<p>Egyszer Magdolna asszony meglepte Ilonkát azon, hogy a budetini
völgy felé mereng, vágyó tekintettel, imára kulcsolt kezekkel.</p>
<p>– Ne nézd te olyan nagyon azt a várat, szólalt meg az ábrándozó
háta mögött Magdolna asszony. Nem jó az embernek olyan nagyon soká
nézni egy tájékot, mert még megteszi, hogy a helyébe jön.</p>
<p>– Azt szeretném én, ha ide jönne, szólt felsóhajtva Ilonka.</p>
<p>– No, no leányom, soha se kivánjon az ember meggondolatlanul
valamit, a mit nem ismer. Tudod-e te, hogy híják azt a várat, a mit
most olyan elbámulva néztél?</p>
<p>– Budetin!</p>
<p>– «Minden jó lélek dicséri az urat!» Vess keresztet magadra,
mikor ezt a nevet kimondod!</p>
<p>– Rossz lelkek laknak talán ottan?</p>
<p>– Annyival inkább rossz lelkek, mert szép testben járnak.</p>
<p>– Én ismerek egyet, a ki onnan való, az egy igen áldott jó
teremtés. (Ilonka Ozmondára gondolt.)</p>
<p>– Ne higyj neki. Mentül jobban mutatja jóságát, annál jobban
féld a harapását. Mihelyt budetini sarjadék, bűnök tarisznyája, ha
férfi, ha asszony.</p>
<p>– Ez egy apácza.</p>
<p>– Ne higyj neki! Ha budetini leány azt mondja: apácza, akkor
bizonyosan «anyácza», maga mondja «soror», mások tudják «mater».
Megállj: majd este a fonásnál <span class="pagenum"><a name=
"Page_65" id="Page_65">-65-</a></span> elmesélem én neked a
budetini szép Katinka történetét, a mi az én leánykoromban esett
meg: meglátod abból, hogy micsoda szellet jár a budetini
várban?</p>
<p>Ilonka el akarta magától hárítani ennek a regemondásnak az
élvezetét.</p>
<p>– Ismerem én már azt a történetet.</p>
<p>– Honnan ismered?</p>
<p>– Éneklő diákoktól hallottam versekben: a fülkébe zárt
leányról.</p>
<p>– Éneklő diákoktól, ugy-e? Csakhogy azok nem tudták ám a
történetnek a végét, mert azt mindenki elhallgatta. A poétaság a
hazugság remeklése. Úgy mondani el egy történetet, hogy az a
hallgató szivének tessék; úgy végezni a balladát, hogy a ház ura
ráköszöntse a tele poharat. Mert ha elmondaná végig az igazat, a
hogy megtörtént, ebrúdon löknék ki. Hiszen majd elmondom én azt
neked. Hitetlenség, csalfaság, hamisság mind, a mi a budetini
várból kiszármazik. Arczczal se fordulj feléje soha. S oda ne
ereszd a drága jó uradat hozzájuk, mert a milyen igaz, hogy Ocskay
László tiszta szinarany, olyan való igaz, hogy a budetiniak kezében
még az arany is megrozsdásodik.</p>
<p>Ilonka nem mondta meg Magdolna asszonynak, hogy a férje épen oda
ment most.</p>
<p>Este aztán elmesélte neki Magdolna asszony, a kerekes guzsaly
pergése mellett a szép Katinka történetét.</p>
<p>– Az én leánykoromban történt ez az eset; az egész világ beszélt
róla: a szép Katinkáról. Magam is ismertem: igaz, hogy hét
vármegyében nem lehetett találni párját, a milyen szépség volt. Az
egész világ ifja úgy bomlott utána! Kiitták volna a czipőjéből a
Hegyalja borát. De valamennyi ifjú gavar között csak egy birta
elnyerni a szivét Katinkának, a Gimesi Forgách fiu, István volt a
neve. Olyan jól emlékezem rá, mintha tegnap láttam volna. Délczeg,
nyalka levente volt; megakadhatott rajta akárki lányának a szeme.
Hanem a leány apjának, Szunyoghy <span class="pagenum"><a name=
"Page_66" id="Page_66">-66-</a></span> Gáspár uramnak, sehogy sem
tetszett a legény. Neki nem volt elég gazdag. Ő Katinkát az
oroszlánkői Jakusich Lázárnak szánta. Az is derék egy lovag volt;
csakhogy nem járt ott, a hol a szépséget osztogatták. Olyan sűrűn
tele volt nőve a pofája szakállal, hogy míg meg nem szólalt, nem
tudta az ember, hogy melyik a képes fele az ábrázatjának. Ugyanaz a
Jakusich Lázár volt az, a ki arról lett nevezetessé, hogy török
fogságra került volt, a szolgájával, Bugyi Péterrel. A törökök,
hogy el ne szökhessék, egymáshoz lánczolták békóval az úrnak és a
szolgának a lábát. A hűséges cseléd aztán egy éjszaka, hogy az ura
megmenekülhessen, kész volt megtenni azt a szörnyű dolgot, hogy a
melyik lába oda volt az uráéhoz lánczolva, azt bokában levágta, s
így aztán Jakusich megszabadulhatott. Meg is jutalmazta a hűséges
szolgát; a mint hazakerült, kiváltotta török rabságából, nemessé
tétette, a czímerében ott van a levágott lánczos láb; jószágot is
inscribált neki Rovnyén, most is ott lakik a familiája; derék,
becsületes emberek. Mert még Rovnye is az oroszlánkői Jakusiché
volt, a ki szerette magát von Löwensteinnak is nevezni: a németnek
így jobban tetszett. No hát ez volt az az úr, a kinek Gáspár úr
odaigérte a szép Katinkát. Mert Gáspárnak hítták ezt is, valamint a
mostanit is: Gáspár volt ezeknek valamennyi dédapjuk mind. A leány
azonban csak nem akart a Jakusichhoz menni feleségül, ő inkább a
vízbe ugrik. Szunyoghy Gáspár uram pedig kegyetlen, mordiális ember
volt. A szíjkorbács az őzláb nyéllel mindig ott lógott az övén
hátul; sohasem is láttam máskép, s a mint megharagudott, mindjárt a
korbácshoz kapott. De a Katinkánál az ütés-verés sem használt, ő
csak a Forgách felesége akart lenni. – Gáspár uram aztán végre
kegyetlen fenyegetések között megtiltá a Katinkának, hogy még
valaha a Forgáchcsal csak egy szót is váltson. Mert ha megtudja,
hogy még egyszer beszélt vele: ott van a tornáczában egy fülke, a
miben valami szent remetének a kőszobra áll, valamelyik
<span class="pagenum"><a name="Page_67" id=
"Page_67">-67-</a></span> ősnek a fogadalmi ereklyéje; hát ő akkor
azt a remetét onnan kidobatja, s a Katinkát falaztatja be a
helyébe. Történt ekkor, hogy a nógrádi nemességet lerendelték a
török ellen Érsekujvárt vívni: Forgách is elment a maga
banderiumával. De mielőtt ilyen nagy halálos útra indult volna nem
állhatta meg, hogy egy utolsó búcsúvételre fel ne keresse még
egyszer Katinkáját. Az is készen volt a találkozóra, csak izenni
kellett érte. Fogta magát, kiszökött a budetini várból, átmászott a
sánczon, kerítésen. Az ilyen szerelmes leánynak nincs fal elég
magas, nincs tüske elég szúrós. Megjelent a mondott helyen, a
fűzfásban, a szép holdvilágnál, a hol az ő kedvese várt rá. Ott még
egyszer örök hűséget esküdtek egymásnak, s hogy soha mást
hitvestársul nem fogadnak. Forgách azután visszament az ezredéhez,
Katinka pedig a kastélyba. De már akkor megtudta az apja, hogy a
kedvesével volt találkozáson, s a milyen kegyetlen, dühös ember
volt: meg is tette, a mivel fenyegetőzött. Befalaztatá a kőszobor
helyébe az egyetlen leányát, csak egy akkora rést hagyatott a
falon, hogy kenyeret, vizet lehessen beadogatni neki; s ismét
megesküdött, hogy ha mához egy hétig a leány azt nem mondja, hogy
kész hozzámenni Jakusichhoz, hát akkor még azt a kis rést is
befalaztatja rá, veszszen ottan. A Katinka pedig csak minden nap
azt felelte a résen keresztül az apjának, mikor oda jött hozzá
megkérdezni: «no hát lányom, Kata lányom, kell-e Jakusich uradnak?»
– hogy «inkább a halál legyen vőlegényem». «No hát az legyen a
vőlegényed!» A hetedik nap is eljött már, a mikorra Gáspár uram
azzal fenyegetőzött, hogy a szelelőlyukat is befalaztatja a fülkén.
Híre futamodott azonban ennek a dolognak az egész Vágvölgyén.
Forgách egy kedves jó barátja lakott itt a sztremói óvárban,
Andaházy Pető; az megizente a pajtásának, hogy micsoda nagy
veszedelembe jutott a szerelmese. Forgách nagy hirtelen ott hagyott
ám törököt, németet s vágtatott haza lóhalálában. Andaházy Pető ez
alatt összeszedte a <span class="pagenum"><a name="Page_68" id=
"Page_68">-68-</a></span> fegyveres jobbágyait, s a mint Forgách
betoppant hozzá, nem is tanácskozott vele sokat, hanem rohantak
csapatostól Budetin várára. A kegyetlen apa épen rakatta már az
utolsó téglákat a résbe: csak egy óra még s a halálra sententiázott
leány ott fullad meg a szűk oduban; a midőn Andaházyék csapatja
megérkezett. A budetiniak nem voltak készen erre a megrohanásra; de
hiába is biztatta Gáspár úr a csatlósait, hogy álljanak ellent,
mert azok is jobban szerették a kisasszonyukat, mint a gazdájukat.
Andaházy elfoglalta a várat, maga Gáspár uram csak alig
menekülhetett fel a toronyba; oda nem mentek utána, hanem siettek a
fülkét kibontani; a félholt leányt kihozták az Isten világára. Volt
aztán öröm a szeretők között, hogy egymáséi lehettek. Nem is
czeremóniáztak ott helyben sokáig; hanem Forgách uram felkapta a
nyeregbe a háta mögé a szép Katinkát s vágtattak világgá a drága
zsákmányukkal. Idáig hallottad, úgy-e, a szép Katinka regéjét,
kedvesem?</p>
<p>Ilonka előbbre igazítá orsója szárnyán a fonáleresztőt, s
magabíztában azt mondá:</p>
<p>– Igenis, nénémasszony; de hát az egész történet csak azt
bizonyítja, hogy a kinek a szívében hűség lakik, az Budetin várában
is hűséges marad.</p>
<p>– Kotty belé! Szilvalé! Ha ez lett volna a vége! De nem ott
végződött ám, a hol a kántáló diákok elhagyják. A végével nem is
igen dicsekesznek. Mert az már nem válik dicsőségükre. Hát csak
hallgasd még tovább a történetet, s ne nézegess olyan sokat az
órára. A gyerekek jól alusznak, nem kell azoknak ringatás. Hát a
mint a híres menyasszonyrablás után nagy diadalommal robognának
haza felé Forgách uraimék, egyszer csak jön ám rájuk egy másik
csapat fegyveres gyülevész, azok meg oroszlánkői Jakusich
darabantjai voltak. A másik vőlegény is meghallotta menyasszonya
veszedelmét, s az is jött egész erőhatalommal, hogy feltörje a
leány börtönét, a hová az apja befalaztatta, s ne engedje ott
nyomorultul elveszni. <span class="pagenum"><a name="Page_69" id=
"Page_69">-69-</a></span> Hát a mint a két csapat összetalálkozik,
mindjárt ráismernek egymásra. Az oroszlánkői is meglátja a
menyasszonyát a Forgách háta mögött a nyeregben ülve, s rákurjant
haraggal: «nem úgy van, úr uram, még azt majd a kard dönti el, hogy
kié legyen a szép menyasszony?» Az Andaházyék meg az oroszlánkői
czimborái aztán közbevetették magukat, hogy ne verekedjék össze
mind a két fegyveres népség; hanem csak maguk a két vőlegények. A
melyik a másikat levágja, az viszi haza a menyasszonyt. Hát bizony
csak az lett a vége, hogy a vitéz oroszlánkői Jakusich lemészárolta
a szép nyalka Forgách Istvánt a páros bajvívásban. Forgách Istvánt
a bajtársai szépen eltemették gyászos trombitaszó mellett. A szép
Katinka pedig felült a győzelmes oroszlánkői háta mögé a nyeregbe s
haza hagyta magát vitetni Oroszlánkő várába, szép török muzsika
mellett: feleségévé lett Jakusichnak; hat fia, négy leánya maradt…
Ilyen a hűség a budetini ivadéknál. Jaj annak, a ki abban a várban
csak egyszer is meghál! Ragad a hitszegés, mint a fekete halál!</p>
<p>Szerencse, hogy vége volt a pászmának: elfogyott a len a
guzsalyszárról, s új babát kötni péntek estén nem üdvösséges. De
meg elég is, hogy egy nap egy lenbábot lefonjon egy asszonyember.
Minthogy azonban még korán volt az idő a lefekvésre, azt is
elmesélte Magdolna asszony Ilonkának, hogyan tudta meg egy
Illésházy, milyen jó fonó az ő szíve választottja (ez is Szunyoghy
leány volt). Odajárdogált hozzá esténként a levente. A leányt
mindig a fonásnál találta. Dicsekedett mód nélkül, hogy ő mindennap
lefonja az egy báb lent a rokkájáról. Egyszer aztán próbára tette
az Illésházy a kisasszonyt, ellopta a szeme láttára a ládája
kulcsát. A kisasszony váltig követelte rajta, hogy adja elő; az
úrfi esküdözött, hogy nincs az ő nála, hanem a kisasszonynál van,
majd rátalál reggel felé. De biz azt a ládakulcsot hétfőtől kezdve
szombatig mindig követelte rajta a kisasszony. Szombat napon aztán
így fizette őt ki az Illésházy: «de galambom, ha te <span class=
"pagenum"><a name="Page_70" id="Page_70">-70-</a></span> a
ládakulcsodat nem találod, nem is fonsz le te akkor egy báb kendert
nem hogy egy nap alatt, de egy hét alatt sem, mert én azt a kulcsot
a te guzsalyod bábjába dugtam volt be». S soha sem ment felé
többet. Szegény megboldogult anyámtól hallám ezt a mondát. Ő
ismerte is azt a Szunyoghy Dorottyát. Az is olyan hamis volt,
csalfa volt, mint valamennyien a budetini lányok: előttük-utánuk
jár a hivtelenség, mint az árnyék; megcsalják még a szentet is,
mikor imádkoznak hozzá. Arczczal se fordulj te a budetini vár felé
soha, s oda ne ereszd az uradat valaha, ha csak magad is vele nem
mégy; de még akkor is keresztet vess magadra; mert ha megérdemelték
a budetini lányok a hitetlenség koszorúját sorról-sorra, van most
egy a familiájukból, a ki mind valamennyinek a koszorúját elveszi
magának. A neve Ozmonda…</p>
<hr class="tb" />
<p>Ha éjnek éjszakáján kiverte volna a házából Ilonkát Magdolna
asszony, a medvelakta erdőbe, nem tett volna vele olyan keserves
bántást, mint hogy ezeket a meséket végighallgattatá vele.</p>
<p>Mennyit kellett szegény asszonynak álmodni e regék miatt a
budetini vár lakóiról! Kivált mikor ébren vala!</p>
<h2>CIRCE.</h2>
<p>Egyes-egyedül lovagolt át Zsolnáról Budetinba Ocskay László.
Nagy messzeségben követte csupán egy csatlósa. Szép holdvilágos
este volt. Mikor a «kőkút»nál bekanyarodik az út, a hol az a négy
szomorú fűz áll, a mik alatt szép Katinka találkozott a maga
Forgáchával végbúcsúvételre, a kút csorgóján átvezető hidnál
megtorpant a lova. Maga csak akkor tekintett fel elméláztából s
hamar észrevette, hogy mitől ijedt meg a lova. Egy fehér hölgyalak
támaszkodott az egyik mohos fűzfa korhadt derekához.</p>
<p>Ocskaynak nagyot dobbant a szíve: – a rosszabbik <span class=
"pagenum"><a name="Page_71" id="Page_71">-71-</a></span> szive.
Mindjárt kitalálta, hogy ki ott az a némber? Odaléptetett hozzá s
megszólítá:</p>
<p>– Te vagy itt Ozmonda?</p>
<p>– Hogy én vagyok-e itt? Hogy Ozmonda van-e itt? suttogá a fehér
alak. Hát ugyan ki várna itt rád más? Hát ugyan hogy ne várnék én
rád, mikor azt igérted, hogy megjösz: és ma már szent-Mihály napja
van.</p>
<p>– Nem jöhettem hamarább; dörmögé Ocskay.</p>
<p>– Én pedig negyednapja már, hogy itt várlak-leslek az ókútnál,
egyedül egymagamban, kakaskukorításig. De csakhogy megérkeztél!</p>
<p>Azzal odaszorítá a szívéhez Ocskay kezét mind a két kezével.</p>
<p>– Itthon van az öreg? kérdezé Ocskay.</p>
<p>– Még nem érkezett meg, suttogá Ozmonda. Mindennapra várjuk.
Addig egyedül leszünk magunk a várban.</p>
<p>Mint a forró sirocco, úgy fuvallt ez a szó a sötét alkonyatban:
«egyedül magunk a várban».</p>
<p>A hölgy rögtön nevetni kezde a szava után.</p>
<p>– Tudod, hogy mennyi mindenféle bohóságot kigondoltam azalatt,
hogy hogyan fogadjalak? Ugy akartam, hogy mikor megjösz, én
befalaztatom magamat abba a fülkébe, a mibe az öreg Gáspár úr
bevakoltatta egykor a szép Katinkát, s aztán majd neked is onnan
kell engem kivágnod, a hogy a deli Forgách kiásta a szép
Katinkáját. Mondd csak, te is falat törtél volna értem?</p>
<p>– Hogyne?</p>
<p>– Aztán elvittél volna magaddal, a nyergedbe ültetve?</p>
<p>A kérdezésnél már ott volt a hölgy jobb lábának a hegye a
kengyelben, s a mint a lovag kezét kezei közt tartá: nem is igen
várta be a feleletet; alig biczczentett az a fejével, már ő egy
szökéssel ott termett a lován a háta mögött.</p>
<p>– Ejh, valaki meglát! suttogá Ocskay.</p>
<p>– Ugyan ki látna meg? Aztán ha meglátna? Van ebben valami?
<span class="pagenum"><a name="Page_72" id=
"Page_72">-72-</a></span></p>
<p>S átölelte a lovag derekát, úgy, hogy a hosszú szőke haja annak
a vállán omlott végig.</p>
<p>Ugy haladtak a fűzfákkal szegélyzett úton egész a budetini
várig.</p>
<p>Ocskay meg volt lepetve, mikor a várhoz közel értek. A kastély
minden ablaka ki volt világítva: két szál gyertya égett
mindenikben. Hallatlan fényűzés ez Budetin várában. Látszik, hogy
nincs itthon a gazda. Ő alatta egész teletszaka nem égetnek el
annyi gyertyát.</p>
<p>Így várták Ocskayt már négy este, kivilágított várral.</p>
<p>Bezzeg kimutatták itt, hogy milyen nagyon várták! nem úgy, mint
Sztropkón. Virágbokrétákkal volt tele szoba és tornácz, czifrán
felöltöztetett parasztleányok voltak berendelve házi cselédségnek,
az is mind a szépéből válogatva. Híres szakácsné főzte a vacsorát,
pedig csak ők ketten voltak hozzá. Olyan dáridó volt ott, hogy
lakodalomnak is bevált volna. Ki tudja, kinek a pénzéből telt ki?
Annyi bizonyos, hogy Gáspár úr ugyan egy malaczot se ád hozzá.</p>
<p>Csak ők ketten ültek a dúsan megrakott asztalnál.</p>
<p>Nem volt szükség tanura azokhoz, a miket ők egymással
beszéltek.</p>
<p>Tudva van, hogy a lépes-méz édes, ha egy ember eszik is belőle,
de még édesebb, ha ketten esznek belőle; de ha hárman esznek
belőle, már akkor megint nem olyan édes. Ha egy ember két pohárból
iszsza a bort, megittasul; de ha ketten isznak egy pohárból, még
jobban megittasulnak.</p>
<p>– Mikor jön haza az öreg? kérdezé Ocskay.</p>
<p>Ozmonda felkaczagott, s az ismeretes útféli népdallal
felelt:</p>
<p>– «Holnapután, vagy azután, vagy csütörtökön délután, kedves
katonám!» Hahaha! De nagyon kivánod az öreget!</p>
<p>– Nem az öreget; hanem a pénzt.</p>
<p>– Ne legyen gondod a pénzre. Lesz, a mennyi kell, elég. A
mikorra kelleni fog, akkorra lesz. Mindjárt megtudsz <span class=
"pagenum"><a name="Page_73" id="Page_73">-73-</a></span> tőlem
mindent, csak hadd vaczkalódjék el innen ez a sok cselédség!</p>
<p>A mint elhordták az asztalt, Ozmonda bezárta az ajtókat, s aztán
abba a legbelső szobájába vezette Ocskayt, a honnan nem hallatszik
ki semmi szó, még ha gyilkolnának is valakit; az ablaka is a kertre
nyílik s azon is vastábla van.</p>
<p>– Ülj ide a kerevetre mellém. Aztán add ide a török késedet.</p>
<p>Ocskay el nem tudta gondolni, hogy mire kell Ozmondának az a
hegyes, görbe kés.</p>
<p>A hölgy az akkori divat szerinti pánczél-vállfűzőt viselt, a mi
a női derekat feszesen összeszorította; az ölelő kéz nem talált ott
egyebet halcsontnál. Ozmonda annak a késnek a hegyével
végighasogatta a vállfűző varrásait; s mikor azt lefejtette
testéről, akkor kitűnt, hogy kettős vállfűző van rajta. A két réteg
halcsont közé vannak rejtve a levelek, a miket nem szabad meglátni
idegen szemének. A három császári levél Ocskayhoz; az egyik az
amnestiáról, a másik a tábornoki kinevezésről, a harmadik a
húszezer tallérról szóló. Ismét itt vannak.</p>
<p>– Nem szúrod őket ismét keresztül a török késeddel? kérdezé
nevetve.</p>
<p>Oh pedig olyan kínálkozó helyen voltak! Ott feküdt Ocskay előtt
mind a három azon a pihegő keblen, Schwechat kapuja nem vétett neki
annyit, mikor azt a három iratot odaszegezte hozzá a török késével,
mint ez a bársonykebel. Mért is nem tette meg?</p>
<p>Ott tartotta őket a kezében.</p>
<p>Az egyik kezében az iratokat, a másikban a síma vállat.</p>
<p>A vér agyának tódult.</p>
<p>Új életpálya, hatalom és gazdagság állt előtte.</p>
<p>– Pálffy, a bán, maga beszélt a császárral irántad, szólt
Ozmonda, odakönyökölve Ocskay térdére. – A császár azt mondta, hogy
azzá lehetsz, a mivé tenni akarod magadat. Az egész Jákob
lajtorjája előtted áll. Magad <span class="pagenum"><a name=
"Page_74" id="Page_74">-74-</a></span> teremtheted meg az új
Ocskayt. Ezt nekem a bán világosabban is megmagyarázta. Ha egyedül
egymagadban jösz is, szívesen látnak. De becsesebb fogsz lenni, ha
sokakat hozasz magaddal. Ha egy egész dandárt tudnál áthozni,
tábornagy lehetnél. De az múlhatlanúl szükséges, hogy legalább a
saját ezrededet áthozd. Az pedig még nincs a markodban: Bercsényi
tartja rajta a kezét. Szükséges, hogy azt minél előbb megkapd. Én
ezt a tervet gondoltam ki a számodra. A mint az öreg pénzedet
átadja, te rögtön küldj el belőle ezer aranyat Bercsényinek, azzal
az izenettel, hogy fizesse ki belőle a katonáid hátralevő zsoldját
s aztán küldje őket hozzád. A kurucz fővezért ez egészen el fogja
áltatni felőled: ha Ocskay pénzt küld az ezrede zsoldjára a
vezérhez, akkor Ocskay nem akar elfutni a vezértől, mert különben a
pénzzel együtt futna. Mikor aztán együtt lesz nálad az ezred, akkor
megindulsz vele ellenséget látni. A bán olyan intézkedéseket tesz,
hogy a kuruczaid észre sem veszik, mikor egyszer körül vannak
fogva. Akkor aztán, mikor se előre, se hátra többé nincsen
menekülés, előáll a bán; tart nekik szép magyar beszédet; az
egyetértő kapitányok, hadnagyok a fülébe rágják a kurucznak a szép
szót; aztán hoznak nekik jó bort, fehér czipót, tele bográcsot; s
muzsikaszó mellett úgy átáll a kurucz a királyi zászlóhoz, hogy
maga sem veszi észre. Ocskay László pedig diadalra fogja őket
vezetni, s az első győzelem után a milyen réme volt a császári
hadaknak Ocskay regementje, olyan oltalma lesz aztán, s a Rákóczy
mennykövéből lesz a király lángpallosa. Egy döntő ütközet, s te
foglalod el a vén Heister helyét: s dicsőségedet visszhangozni
fogja az egész világ!</p>
<p>Ocskay beletévedt a délibáb csalképeibe. Ki hagyta magát
csalogattatni a szőkehajú alirumna által a kisértetes pusztára, a
hol a gonosz lelkek elkapják a magában kóborlót.</p>
<p>Mikor Ilonkának azt mondta: «olyan fényes nevet fogok hagyni a
fiaimra, a mire büszkék lehetnek!» erre gondolt. <span class=
"pagenum"><a name="Page_75" id="Page_75">-75-</a></span></p>
<p>– De nemcsak ragyogással él az ember, folytatá tovább a csábító
tündér. Arról is gondoskodtak magas patrónusaid, hogy gazdag
uradalommal légy rögtön megjutalmazva. Tied leszen Lietava.</p>
<p>– Lietava! szólt elbámulva Ocskay.</p>
<p>– A legszebb birtok itt a tót impériumban.</p>
<p>– De hisz az Lengyel Magdolna asszonyomé.</p>
<p>– El fog tőle koboztatni. Már rég megérdemlette volna, hogy
megnótáztassék. Nyiltan és titokban pártolja pénzzel és csapatok
gyüjtésével a lázadók ügyét. Egész bűnlajstrom van összegyüjtve
felőle a nádorispánnál. Rég megkapta volna büntetését, ha a vára
ily félreeső és nehezen hozzájárulható nem volna. Gonosz egy vén
boszorka. Megérdemlené, hogy máglyára vessék! Hallod-e, az nagyon
jó gondolat volt tőled, hogy feleségvivés ürügye alatt bevitted a
várába a fegyvereseidet. Így most egy kézcsapással tied a vár is, a
dominium is.</p>
<p>Ocskaynak nem kellett szólni, elég volt ajkainak görcsös
rángatózása, arczának halálsápadása, a gyöngyöző veriték homlokán,
hogy Ozmonda minden gondolatját leolvassa róla.</p>
<p>Elnevette magát, s Ocskay arczát két tenyere közé fogva,
megcsókolta a homlokát.</p>
<p>– Édes bolondos fejem te! Hogy töröd most magad azzal a
gondolattal, hogy «mit? én? elvegyem Lengyel Magdolna asszonynéném
várát? Vendéglátás ürügye alatt? Kiszolgáltassam őt a bécsieknek? A
ki nekem és a pereputyjaimnak szállást adott? Beleüljek az ő
birtokába? Ejh, hisz ez szégyen-gyalázat volna!» Ugy-e, ezt
gondolod most, édes bálványom? De hát mikor végigpusztítottad
Morvát, Ausztriát a fejedelem parancsára: vétettek te neked valamit
azoknak a váraknak a lakói, a kiknek a halináját elvitted magaddal?
azok a falusi parasztok, a kiknek a teheneit csordaszámra
elhajtattad? Égette a lelkedet talán az a tömérdek kincs, a mit
elhoztál Wsetin várából? pedig donatiós leveled sem volt
<span class="pagenum"><a name="Page_76" id=
"Page_76">-76-</a></span> hozzá. Édes kincsem, ahhoz már hozzá kell
szoknod, hogy ezután nyugaton kel a nap s keletnek áldozik le. Az
ethos, a morál ugyanaz marad, csak az alap változott meg. No, ne
csinálj ilyen fancsali arczot! Hát hiszen, ha nem akarod, hogy
neked adják Lietavát, hát majd ideadják nekem, én aztán annak adom,
a kit én szeretek. No hát, hogy csókolja meg a csóka a fiát?</p>
<p>Hiszen köztudomásu dolog az.</p>
<p>A két keze a két újja-hegyével megcsipi a két orczáját, s aztán
úgy csókolja meg a száját.</p>
<p>Ocskay e pillanatban rettentően felkaczagott.</p>
<p>Ha a mennykő ütött volna be a házba, nem riasztotta volna fel
úgy Ozmondát, mint ez a váratlan kaczaj.</p>
<p>– Megőrültél? Mit kaczagsz most?</p>
<p>– Hahaha! Tégedet, meg magamat.</p>
<p>– De miért?</p>
<p>– Hahaha! Nem mondom meg.</p>
<p>– Nem mondod meg? hörgé Ozmonda, kivillanó fogait
összecsikorgatva. Te nevetsz rajtam, s nem mondod meg miért?
Kivallod mindjárt?</p>
<p>S hogy Ocskay válasz helyett még egyre kaczagott, Ozmonda
belemarkolt mind a két kezével a hajcsimbókjaiba, s azoknál fogva
rázta dühösen a nevető fejét, s aztán leteperte maga elé s
rátérdelt a mellére: «kivallod, hogy miért nevetsz?» Utoljára
felkapta a török kést a markába. «Megmondod, hogy mit nevetsz? vagy
levágjam ezt a másik füledet is?»</p>
<p>– Vágd le! Azért csak folyvást kaczagott.</p>
<p>Ekkor aztán Ozmonda hizelkedésre fogta a mesterséget, felölelte
ismét, lesimogatta a szétkúszált hajfürtöket, odabujt az ölébe, úgy
könyörgött neki, úgy csalogatta ki belőle a titkát drága
igéretekkel, nyájas édelgéssel: «mondd meg, kérlek szépen.»</p>
<p>– Majd megtudod egyszer. Mondá Ocskay, s nem nevetett többé;
hagyott magának hizelkedni, kedveskedni, de nem vallotta ki a min
olyan nagyot nevetett. <span class="pagenum"><a name="Page_77" id=
"Page_77">-77-</a></span></p>
<p>Mert az csakugyan nagyon kaczagni való gondolat volt.</p>
<p>Ha most ennek a dicsvágytól és szerelemtől ragyogó arcznak
egyszer csak azt súgná a fülébe, hogy: «Hiába csaltál el osztrák
hazájába, a feleségem pápistává lett azalatt otthon, nem vehetsz el
tőle.» Hah! Micsoda Medúza-fővé torzulna el egyszerre ez a
tündérlárva!</p>
<p>Ez volt igazán a nevetni való!</p>
<p>Ocskay azt mondá magában:</p>
<p>– No, ha rossznak kell lennem, hát legyek egészen rossz. Két
asszonyt megcsalni egyszerre, az a virtus! Meglopni a paradicsomi
vendégséget, s kifizettetni az ördöggel a dáridó árát: ez a
bölcseség quintessentiája.</p>
<hr class="tb" />
<p>– Mi rosszat álmodtál kis fiacskám? kérdé Ilonka a kis fiától, a
mint éjszaka a gyermek az ágyban felsikoltott s futni akart.</p>
<p>– Jaj! jaj anyám! Az édes apám… úgy nevetett,… úgy nevetett… úgy
nevetett!… Mondd meg neki, hogy ne nevessen többet úgy!…</p>
<p>Ilonka magához ölelte a gyermeket és elaltatta. Maga nem tudott
elaludni többet.</p>
<p>… Hát hogyan nevethetett?…</p>
<h2>A RÁK «FORDULÓBAN».</h2>
<p>Csak negyednapra került elő maga a ház ura, Szunyoghy Gáspár
uram lengyelországi útjából.</p>
<p>Ocskay azzal fogadta, hogy «ugyan régen várlak már itt!»</p>
<p>– Talán untad is magadat a házamnál? vágott vissza Gáspár úr,
cynicus gunyorral.</p>
<p>– Én nem, hanem a katonáim, a kiknek szorgos a hópénz.</p>
<p>– De ugyan minek rontod a termetedet azzal, hogy <span class=
"pagenum"><a name="Page_78" id="Page_78">-78-</a></span> nekem
hazudsz? hiszen nem vagyok én szép asszony! Mintha nem tudnám már
én is, mint más, hogy eladtad te azokat a katonákat már, veleddel
együtt, a császárnak, ott fizetik már azoknak a hópénzt.</p>
<p>Ocskay elsápadt, s azok a nagy szemei úgy villogtak valami
állati dühtől.</p>
<p>– Ki mer ilyet mondani?</p>
<p>– Hát az egész világ. Árvában, Liptóban, Trencsénben, a hol csak
megszálltam, minden kastélyban beszélik, hogy beálltál már szépen a
császáriakhoz, generálissá lettél; pénzt is kaptál sokat. Tudja azt
már minden ember.</p>
<p>Ocskayval csak úgy kerengett a világ.</p>
<p>– No, de ne ijedj ám meg! Minden ember azt mondja, hogy okosan
tetted, bölcs ember voltál. Csak egyet füttyents nekik, ez a sok
nemes úr a tót impériumból mind itt lesz nálad, s mennek veled oda,
a hol pénzt és hivatalt osztogatnak, a hadaikat is mind felültetik,
kit lóra, kit szekérre s oda mennek veled, a hová viszed. De hát ez
a te dolgod. Én nem megyek sehá, se lovon, se eblábon. Elhoztad-e
az ezüstmarháidat?</p>
<p>– Itt vannak Lietaván, a feleségemmel.</p>
<p>– Azt bolondul tetted, hogy oda vitted; ahhoz a vén
boszorkányhoz. A feleségedet is meg fogja tanítani mindenféle
boszorkányos mesterségre. Te bolond! Hisz ez a vén varázslónő azt
is meg tudja tenni, hogy mindennap rádolvassa, ha száz
mértföldnyire vagy is, hogy mit csinálsz, kivel mit beszélsz? Soha
se hitethetsz el te többet semmit a feleségeddel, mert kiveti az
abracadabrán, hogy kirugtál! De hát ez a te bajod. Hanem az
ezüstödet soha sem fogod látni többet, az mind ólommá válik.</p>
<p>– No hát az is az én bajom.</p>
<p>– Persze, hogy az. Hát gyere, számoljunk, ha ráérsz. Itt van a
pénzed.</p>
<p>Gáspár úr leoldotta a dobasz tüszőt az oldaláról, s kirázta a
tartalmát az asztalra. Aztán összekaparta egy <span class=
"pagenum"><a name="Page_79" id="Page_79">-79-</a></span> halomba.
Végre ötösével egymás mellé rakva, végig számlálta az asztalon a
kétezer darab aranyat.</p>
<p>– Megszámláltad te is? Annyi-e?</p>
<p>– Jól van, jól öreg, csak söpörd össze.</p>
<p>– De nem «jól van, jól öreg,» hanem mielőtt besepernéd a
tarsolyodba, előbb csináljunk egy kis computust.</p>
<p>– Hisz az utiköltségedet előre kifizettem.</p>
<p>– Igen, húsz napra. De én huszonkilencz napig voltam oda, s a te
tíz embered az alatt is itt evett-ivott.</p>
<p>– Hát azt húzd le belőle.</p>
<p>Gáspár úr elkapart tíz aranyat a sorból.</p>
<p>– Hát te magad? Mióta vagy itt?</p>
<p>– Öt napja.</p>
<p>Gáspár úr kezébe vette a fekete táblát, meg krétát, épen mint a
bécsi kocsmáros, mikor a vendége számláját készíti.</p>
<p>– Jó ebédet adott a menyemasszony?</p>
<p>– Jót.</p>
<p>– Vacsorát is?</p>
<p>– Még jobbat.</p>
<p>– Bort is ittál?</p>
<p>– Azt is ittam.</p>
<p>– Sokat?</p>
<p>– A mennyit győztem.</p>
<p>– Tehát kétszer annyit. Muzsikát is kaptál?</p>
<p>– Az is volt.</p>
<p>Gáspár úr azért is rótt fel minden napra egy aranyat. A
czigánynak is dukálna annyi.</p>
<p>– Egyebed nem volt?</p>
<p>Ocskay már erre a kérdésre nagyon nevetett. Gáspár úr jegyzé:
Ezért a vigasságért, tíz arany.</p>
<p>Összeadta: summa summárum nyolczvanöt arany. Az még leszállt a
kölcsönösszegből.</p>
<p>– Sajnálom, hogy az ezüstödet is el nem hoztad; mert a pénzt
készen tartom érte. Ha eszed van, rajta légy, hogy idekaphasd, míg
más okos rá nem teszi a <span class="pagenum"><a name="Page_80" id=
"Page_80">-80-</a></span> medvetalpát. No most mehetsz főzni
segíteni a menyemasszonyhoz.</p>
<p>Főztek is ők együtt, de mit? Végzetes cselszövényt, ország-világ
megrontására.</p>
<p>Sakk-partie volt az: a legfurfangosabb, a mit valaha két
remekjátékos végigjátszott.</p>
<p>Ocskay László megkapta az izeneteket Blaskovichtól a fehér barát
által. Az ezredét küldik hozzá. De egyuttal a határozott parancsot
is, hogy minden rendes katonájával és a felvidéken összegyüjtött
bandériumokkal siessen csatlakozni Garam-Szentgyörgynél Vak
Bottyánnal. A régi antagonistáját rukkoltatták oda közelebb hozzá.
De Ocskay észrevette a «rochade»-ot, s ő is tett egy hasonló
sakkhuzást ellenében. Blaskovich élő szóval azt izente neki, hogy
ha Ocskay belemegy a kelepczébe, ő a kengyelben tartja a lábát s
úgy laviroz, hogy ha a kapcza szorul, egy ugrással Vöröskővárott
teremhessen, a Pálffyak erősségében. Ocskay visszaizent neki, hogy
csak jőjjön bátran a maga két zászlójával az ezredéhez.</p>
<p>Remekben sem lehetett volna tökéletesebben csinálni az
árulást.</p>
<p>Nemcsak arról volt szó, hogy egy vezér megszökjék egyedül, azt
tették elegen, mit nyertek vele? Az sem volt elég, hogy a vezér a
maga seregét olyan kelepczébe vigye, a hol az kénytelen lerakni a
fegyvert, ez sem elég nyereség. Rábiztatni a sereget, hogy fordítsa
meg az arczvonalt, megvenni az alvezérek szivét, hogy esküdjenek
más hűséget: igen veszedelmes kisérlet, mutatja a Bezerédy példája,
hogy ezen milyen könnyű rajta veszteni… Hanem átvinni az egész
rábizott dandárt úgy az ellenséghez, hogy a hívek ne tudjanak róla
semmit, s fegyverestől, zászlóstól átállni az ellentáborba: ez a
tudomány, ez a nehéz feladat!</p>
<p>Sikerült.</p>
<p>Csajághynak és Ocskay Sándornak Érsekujváron kellett maradniok,
azok onnan ki nem jöhettek Heister miatt. <span class=
"pagenum"><a name="Page_81" id="Page_81">-81-</a></span> Vak
Bottyán Ebeczky dandárával jött Ocskay László elé a Nyitra
völgyén.</p>
<p>Budetin várában mindennap dáridó volt. Ocskay pénze bánta. A
szomszéd megyék elégedetlen nemességét gyüjtögette maga körül.</p>
<p>Pálffy bán Nyitra várát vívta.</p>
<p>Úgy volt, mintha mindannyian Nyitra felszabadítására
sietnének.</p>
<p>Ocskay előre küldözé az elégedetlen nemesek hadait
Nagy-Tapolcsányra, s maga csak másnap hajnalban indult meg e város
felé. Vele volt kilenczszáz jó vitéz huszárja, Bécs rettegtetői;
háromszázan voltak Blaskovichnál. Még csak sejtelmük sem volt róla,
hogy hová mennek?</p>
<p>Mikor Nagy-Tapolcsány elé értek, szemközt jött rájuk az előre
küldött nemesi bandériumok serege, s azoknak a közepén Pyber, a
püspök.</p>
<p>– Vivát! vivát! hangzott a szemközt jövők csoportjaiból. «Meg
van kötve a béke! Szent a békesség! Vége a háborunak!»</p>
<p>A nemesi hadak közé elegyedtek a huszárlovasságnak, s nagy
örvendezéssel hiresztelték, hogy a fegyverszünet meg van kötve: a
nagyhatalmak beavatkoztak, a fejedelem föltételei el lettek
fogadva.</p>
<p>Örült neki még a kurucz is. Bele voltak már fáradva a háboruba.
Ki mit óhajt, hamar elhiszi.</p>
<p>A nagyobb ünnepélyesség okáért a püspök ott a mezőn tábori misét
tartott s megáldotta a csapatokat.</p>
<p>Azzal az egész fegyveres tömeg átkelt a Nyitrán, s délre az
elefánti zárdához érkezett, ott a pálos-szerzetesek derék lakomával
vártak urat és közlegényt: mindenki torkig lakhatott a jóból.</p>
<p>A lakmározás alatt elterjedt a híre, hogy Pálffy bán hozza
magával a fejedelem feleségét, még pedig a kis fejedelem-fiukkal
együtt s azoknak az átvételére van kiszemelve Ocskay ezrede. Hát
hiszen olyan elhihető volt. A multkor is Ocskayt küldték a
fejedelemnő elfogadására, <span class="pagenum"><a name="Page_82"
id="Page_82">-82-</a></span> még pedig akkor egész dandárral.
Ocskay be is ment akkor Pozsony városába, fel a hatalmas várba, az
ellenség főfészkébe, s ott fényesen fogadtatott a bán és a többi
nagyhatalmas német urak által. Most megint úgy lesz.</p>
<p>Mikor indulót fuvatott a vezér, jó kedvvel ült mindenki a
lovára: nem ütközet lesz ma, hanem lakodalmas menet.</p>
<p>A pereszlényi erdőben bukkant egymásra Ocskay és a bán
serege.</p>
<p>Ocskay saját ezrede közepén vonult fel, a két szárnyat a nemesi
hadak képezték. Pálffy bánnak három lovasezrede volt, azok között
derékhad az épen most érkezett dán segédcsapatok egyike: a
pánczélos dragonyosok.</p>
<p>A hadirend felállítása mellett akár ütközetet is vívhattak
egymással.</p>
<p>Az erdős, csalitos terep mellett Ocskay kuruczainak nem lehetett
azt észrevenni, hogy az ő oldalcsapataik, a nemesi banderiumok
szépen elmaradoznak mind a két szárnyon, s azok helyett a császári
lovasság nyomul előre, félkörben átszorítva a közbeeső
Ocskay-ezredet.</p>
<p>Még senki sem sejtette az árulást.</p>
<p>Csak akkor vette észre mindenki, hogy mi történik itten, mikor
egyszerre Ocskay László előre vágtat s a tulsó félről szemközt
nyargal felé Pálffy János bán, s a mint összetalálkoznak, kezeiket
nyujtják egymásnak, a bán megöleli Ocskayt és megcsókolja az
orczáját. És abban a pillanatban megharsannak a trombiták az
erdőben s minden oldalról nyomul előre a császári lovasság, az
Ocskay-ezredet bekerítve.</p>
<p>Az első perczben csak az elszörnyedés moraja hallatszott; mint a
tengerzúgás, mint a támadó szél fuvallata a fák között. Az a két
ölelkező, csókolózó alak világosan megmagyarázott mindent.</p>
<p>Ekkor egyszerre kiugrat az elárult kuruczok arczvonalából egy
közhuszár a gyepre s odakiált Ocskayra: <span class=
"pagenum"><a name="Page_83" id="Page_83">-83-</a></span></p>
<p>– Megállj! kutyahitű! én láttam, mikor levágták az egyik
füledet; ott leszek még, mikor a másikat is levágják!</p>
<p>Marczi volt ez, a palócz legény, Tisza Gábor hajdani inasa: a
pozsonyi rab, a kit Ocskay a felesége óhajtására kiszabadított a
börtönből.</p>
<p>S nem volt elég, hogy ezt az agyonsértő szót kiáltotta eddig
híven szolgált, de még hívebben gyűlölt gazdájára, hanem kirántotta
a pisztolyát s rásütötte az ölelkező párra. A kilőtt golyó előbb a
bán aczélvértjét érte, s arról lepattanva, Ocskay pánczélingét
csörrenté meg: mind a kettő kapott a csókjából. Azzal megfordult a
palócz legény s odakiálta a társainak: «csülökre legények!»</p>
<p>Az ott épen Jávorka százada volt.</p>
<p>Ez a fiatal diák patvarkodott legtöbbet Ocskay előtt Bercsényiék
ellen; satyricus ötletei után azt lehetett hinni, hogy ő a kuruczok
között a legelégedetlenebb: benne volt Ocskaynak legtöbb bizalma.
Nem ismerte a fiut. A satyr-alak egy mesebeli hőst rejtett.
Szivében szerette azt az ügyet, a mit szájával kigúnyolt.</p>
<p>– Egy életünk, egy halálunk! ordítá az ifjú hadnagy, kirántva a
kardját, s tüzet adatott a századával az útját elálló
dragonyosokra, s aztán közéjük vágott s keresztül törte magát
rajtuk, vele ment el kétszáz kurucz.</p>
<p>Ocskay meg volt rettenve. Attól a meggyalázó kiáltástól, s a
rákövetkezett kudarcztól, hogy ezredének egy része elhagyta. Ez a
balvégzet!</p>
<p>A bán is fel volt indulva.</p>
<p>– Utána kell rohanni a futamodóknak! parancsolá alvezérének,
Eszterházynak; a ki meg nem tér, össze kell vágni. A ki azt a
szószátyárt élve elfogja, ötven arany a jutalma.</p>
<p>Erre Eszterházy könnyű dzsidásokkal utána vágtatott Jávorka
csapatjának, a kiknek a menekülését jelezte a felvert porfelleg:
azok a Fehér-hegyek felé tartottak.</p>
<p>Hanem az nem volt olyan könnyű, Jávorkát elfogni! Másforma
kergetőzésekben is volt neki része. Hát mikor <span class=
"pagenum"><a name="Page_84" id="Page_84">-84-</a></span> a
Spinnerin am Kreuznál megszorította egész Bécs városa? Úgy tudott
futni, mint a róka, zeg-zug iramodással kóvályogva üldözője előtt.
Egyszer csak meglapult valahol. Egy falu mellett. A kertek alatt,
szőlőgarádok mély útjain félretért az útból, s hagyta maga mellett
elszaladni Eszterházy uramat egész csapatostól. Azután szép
csendesen lekerült a Nyitrához, átusztatott rajta s hátra sem
nézett többet.</p>
<p>Az üldöző császári csapat pedig vágtatott be a faluba. A tulsó
végén ugyanannak a falunak épen akkor jött szemközt Blaskovich
István a maga három századával, hogy Ocskayval egyesüljön.</p>
<p>A labanczok azt hitték, hogy ez az üldözött csapat, a melyiket
nekik össze kell aprítani és se kérdve, se hallva, neki vágtak, úgy
szétverték az egész csapatot, hogy maga Blaskovich gyalog menekült
el Vöröskővárba. A kit elfoghattak, azt azután nagy diadallal az
elefánti zárdába vitték, hogy itt vannak a szökevények.</p>
<p>Ocskayt majd a guta ütötte meg mérgében, mikor eléje vitték az
ismeretes hadnagyokat, jelentve nagy garral, hogy ugyan
leaprították a többit.</p>
<p>– Hisz ezek nem Jávorka csapatjából valók, hanem Blaskovichéból.
Ti szétvertétek nekem a leghűségesebb három századomat s el
hagytátok futni az árulókat.</p>
<p>(Már «áruló» volt a nevük előtte!)</p>
<p>Biz ez egy kicsit fatális félreértés volt. A kezdet rosszul
indult meg. Ocskaynak nem maradt több hétszáz emberénél. A félsiker
egyenlő az egész felsüléssel.</p>
<p>Azt a hétszáz embert rögtön feleskették a császár hűségére.
Aznap kétszer ebédeltek: megtették.</p>
<p>– Csigavér! Mondá Ocskay, mikor észrevette Pálffy bán arczán a
kedvetlenséget; mindent helyreütünk egy merész fordítással. Nekem
egész hadi tervem van. Még az éjszaka minden irányban megindítjuk a
csapatainkat, felhasználni azt az időt, a míg nem tudja senki a
beállt fordulatot. A vármegyei hadak az én parancsolataimmal
<span class="pagenum"><a name="Page_85" id=
"Page_85">-85-</a></span> sietni fognak Nagy-Tapolcsány,
Nagy-Ugrócz, Nagy-Bajmócz várakat elfoglalni, ezekben mind kurucz
hajduság van: Czelder Orbán gyalogosai, azokat lefegyverzik,
foglyul ejtik, ha meg nem esküdnének a király hűségére. Én magam
pedig a saját ezredemmel és a kegyelmességed által rám bizandó még
egy ezred német lovassal megrohanom Garam-Szent-György városát, ott
fekszik Vak Bottyán uram, ő jött azért, hogy engemet elfogjon, s én
fogom el őtet. Ezzel a fogással pedig ki lesz huzva a kuruczságnak
a sárkányfoga. Vak Bottyán most betegen fekszik, magával is jól
tehetetlen. Döntő ütközettel fölér, ha kézrekeríthetjük. Mit szól a
plánumomhoz, kegyelmes bán uram?</p>
<p>– Azt mondom, hogy hatalmas egy stratagéma, s igen jól van
kifundálva. Csak egy kis sorkamorkája van a dolognak. Arra, hogy
kegyelmed a saját ezrede mellett még egy császári ezredet is
vezessen, szükségképen császári generálisnak kellene lenni
kegyelmednek.</p>
<p>Ocskay László önérzetes mosolylyal vonta elő kebléből a
pergament, a melyre vezérőrnagyi kinevezése volt irva, a császár
neve és pecsétje rajta.</p>
<p>– Ismerem én ezt az irást nagyon jól, mondá a bán, hiszen én
küldtem azt a grófnő által kegyelmednek, hanem hát kegyelmed
viszont tudni fogja azt, hogy a császári hadsereg szervezésében
mindenféle observálandó formalitások vannak, a mik alól a császár
sem menthet föl senkit. Ezt a kinevezést előbb a
Hofkriegsverwaltungnak kell contrasignálni, azután a
Hofkriegscommandóhoz exequatur végett leküldeni; a míg ez meg nem
történik, addig kegyelmed se a titulusát nem viselheti, se a
gázsiját fel nem veheti, se dandárt nem vezényelhet.</p>
<p>Ocskay le volt forrázva.</p>
<p>– De hisz abba hetek, havak telhetnek, az én tervem pedig órákra
van kiszámítva s azt vagy végre kell hajtani rögtön, vagy eldobni
egészen.</p>
<p>– Végre lesz hajtva kegyelmed stratagémája. Kegyelmed
<span class="pagenum"><a name="Page_86" id=
"Page_86">-86-</a></span> maga még az éjjel a saját ezredével és a
rácz portyákkal (azokat viheti magával) elfoglalhatja rendén
Nagy-Tapolcsány, Ugrócz, Bajmócz várait. Lesz gondom rá, hogy azok,
mint igen nevezetes hőstettek legyenek a kegyelmed rovására
feljegyezve. Szentgyörgy ellen, Vak Bottyánt elfogni, majd én magam
megyek a császári ezredekkel.</p>
<p>Ocskay fanyar képet csinált ehhez a megoldáshoz. Mind a boszut,
mind a dicsőséget elveszi előle az «új» jóbarát; neki marad az
elejtett vadnak a csontja.</p>
<p>Pálffy észrevette a rossz hatást s rajta volt, hogy enyhítőt
adjon hozzá.</p>
<p>– A mi pedig a kegyelmed saját dolgát illeti, hogy az hosszú
időhaladékot ne szenvedjen, legjobb lesz, ha kegyelmed maga felmegy
Bécsbe, a megerősíttetését szorgalmazni.</p>
<p>– Én? Bécsbe?</p>
<p>– Igenis: az én salvus conductusom mellett, tisztelgő kiséret
födözete alatt.</p>
<p>(Nem ilyen Bécsvárosi bevonulásról beszéltek egykor Ocskaynak az
ő álmai.)</p>
<p>– A császár várja kegyelmedet és óhajtja látni. Ő felsége én
előttem fejezé ki azon legmagasabb jóindulatát, melylyel Ocskay, a
legyőzhetlen hős iránt viseltetik. Az udvar szine előtt lesz
kegyelmed ő felsége által elfogadva, s az országnagyok és az összes
generálitás szine előtt fogja ő felsége kegyelmed nyakába akasztani
az aranylánczot, melynek medaillonjára saját felséges képmása van
verve; s ez aranylánczczal együtt jár a birodalmi lovag-czim;
azontúl kegyelmed «Ritter von»-t irhat a neve elé, s
megkövetelheti, hogy «méltóságos»-nak czimezzék. – Szintén a végett
is okvetlenül szükséges a kegyelmed Bécsbe menetele, mivelhogy az ő
felsége által utalványozott összeget egyedül a Hofkriegskassa
quæstora fizetheti ki és csupán a kegyelmed kezeibe. Ezért tehát
legjobb lesz, ha kegyelmed a mint azt a három váracskát
kézrekerítette, azonnal siet föl Bécsbe. Ott, mondhatom, hogy
nagyon várják. <span class="pagenum"><a name="Page_87" id=
"Page_87">-87-</a></span></p>
<p>… Tehát Ocskay László megy föl Bécsbe… egyedül, magában,… üveges
hintóban…</p>
<h2>A KIK A HOLDRA ESKÜSZNEK.</h2>
<p>Jávorka csapatja, mint egy üldözött zergefalka, huzta össze
magát a nyitraparti topolyfaerdők sötétjében.</p>
<p>Az elkeseredés, a szégyen, a rémület szótalanná tett mindenkit.
Alig birták elhinni, a mi történt, a mit láttak: csak bámulni, csak
szörnyedezni tudtak rajta.</p>
<p>Jávorka maradt leghátul; neki legnagyobb terhe volt: a százada
pénztárát hozta magával, s a sok libertás keveset ért, de sokat
nyomott.</p>
<p>– No pajtások, szól ledobva a nyergéből a pénzes zsákot: itt az
utolsó fityingetek, oszszátok ki a hányan vagytok.</p>
<p>Megosztoztak a lénungon.</p>
<p>– És most aztán szerteszéjjel, ki merre lát! A hogy ló és ember
birja, vágtassatok rótákra szétszakadozva, a világ minden része
felé, ordítsátok végig az utczákon, hogy Ocskay labanczczá lett;
minden vár ajtaján bezörgessetek s tudtul adjátok, hogy Ocskay
elárulta a hazáját! Kaput ne nyissatok előtte, ha szép szin alatt
közeledik. Te, Kardos hadnagy, meg te Köröskényi zászlótartó egy
egész compániával vágtatsz lóhalálában Szentgyörgyre, s beorditasz
az ablakon Vak Bottyánhoz, hogy ugorjon ki az ágyból, akármilyen
beteg s fusson a merre lát; mert itt jön a pribék, s bizony elfogja
a vezért, ha fél napot késik: ismerem az eszét. Nyergeljetek,
induljatok; sehol még itatni se álljatok meg.</p>
<p>Mindenki sietett nyergébe ülni.</p>
<p>– Hát én velem ki akar «itt» maradni?</p>
<p>A kuruczok egymásra néztek: nem értették, mit jelent az: «itt
maradni?»</p>
<p>– Igen bizony, itt maradni; az áruló sarkában maradni;
<span class="pagenum"><a name="Page_88" id=
"Page_88">-88-</a></span> ha égbe, ha pokolba megy, mindenütt a
sarkához közel furakodni, vele menni, mint az árnyék, mint a rossz
lelkiismeret. Kinek volna ehhez kedve?</p>
<p>Mind, mind valamennyinek. Akár mind vele maradnak.</p>
<p>– Nekem nem kell ám sok ember, hanem a ki velem akar lenni,
számot vessen a lelkével. A ki nem ijed meg se embertől, se
ördögtől, a ki el tud változni, ha kell, egy szúnyoggá, ha kell egy
oroszlánná, hogy vérét ihassa: az ám jöjjön velem. A ki hét számra
kész az erdőn makkot enni, a mocsárban sulymot enni, sárban,
fagyban ágyazni a feje alját: az ám jöjjön velem. A ki nem sajnál
koldusrongyot, czigány-mondurt hordozni, a ki el tudja viselni,
hogy itt megbotozzák, ott megkorbácsolják: az ám jöjjön velem. –
Aztán a kinek a nyelve ráfordul mindenféle beszédre, ha kell tótul,
ha kell csehül, ha kell németül kalatyoljon, s a mikor meg az kell,
hogy megmeredjen, még ha tüzes vasakkal sütögetik is a bőrét, egy
szót ki ne adjon: hát az maradjon itt velem. Aztán annak, a ki
velem jön, ne légyen se Istene, se szentje; se vallása, se hazája;
az ne tudja, mi jó, mi rossz? az ne ismerjen emberi érzést,
szánakozást, irgalmat, megbánást, az ne gondoljon se apára se
anyára többet, csak arra az egyre, hogy Ocskay Lászlót élve elfogja
és hóhérnak adja!</p>
<p>Most már csak hárman léptek ki a csoportból. Sok kivánság volt
az.</p>
<p>Az a három volt: Beleznay, Bornemisza és Rácz Miska.</p>
<p>Mind a három névnek tűzvilága van. Lángolnak a betük, a hová a
krónika beirta.</p>
<p>– Mi veled megyünk, veled teszünk.</p>
<p>– A többit majd megtalálom én, ha szükség lesz rá. No most
szerteszét a rossz hirrel, halálmadarak! Visítsd fel kuvik minden
házban az alvókat: «elárulta hazáját Ocskay László. Meghal ezért
Ocskay László!»</p>
<p>A menekült kuruczok szétrobogtak a csalitban, csak a négy
hadnagy maradt hátra. <span class="pagenum"><a name="Page_89" id=
"Page_89">-89-</a></span></p>
<p>– Tegyünk esküt egymásnak! mondá Jávorka társainak.</p>
<p>– De hát mire esküszünk? szólt Beleznay. Te mondád: ne legyen se
Istene, se szentje annak, a ki veled akar tartani.</p>
<p>– Nem is esküszünk ma azokra, a kiktől eddig segítséget vártunk.
Nekünk csak egy patrónusunk van még az égben. A hold. Nézzétek,
épen ott jön föl most a hegyek mögül. Ez a mi szövetségesünk; az
éjszaka megvilágítója, a tolvajok, a haramiák kalauzolója.
Üdvözlégy kártevő csillag! Te üszög-hintő, ragyahullató planéta!
Tolvaja az égnek, a ki meglopod a napot s felszívod a tengert, a ki
elveszed az eszét a beléd nézőnek, s torokgyikot bocsátasz az alvó
kölykekre, ha az ablakon át rájuk süthetsz. Te symboluma az
állhatatlanságnak, az örök változandóságnak; emberek sorába
beavatkozó titokteljes planéta. Te neked esküszünk! Szídd fel
magadba átkozódásunkat, a hogy fel tudod szivni a föld méhéből a
rossz ködöket, s pestisül küldeni vissza az emberfajzatra: s a
hányszor szavaid megujulnak, megujuljon átkozódásunk, s onnan
olvassuk le, a mit ma egymásnak fogadtunk. Ki a karddal! Fektessük
egymásra keresztbe. Én – mondja kiki a nevét! esküszöm a minden
varázslatok bűbájos planétájára, a holdra, hogy annak, a ki ma
elárulta a hazáját – nevét ki ne mondja a szánk – lelkemnek,
testemnek minden hatalmával üldözője leszek, tőle sehol el nem
maradok; addig meg nem nyugszom, a míg őt élve el nem fogom, bakó
kezébe át nem adom! Tűz és vas engem ugysegéljen!</p>
<p>– Tűz és vas engem ugysegéljen!</p>
<p>A négy ifjú, e fanatikus eskü után, miként a hetumogerek hajdan,
a magyarok ősvezérei, megszúrta a karját, s egy közös tülökbe
csorgatva a vérét, úgy pecsételé meg a kemény szövetséget.</p>
<p>– És most tudja meg kiki, hogy mi a tennivalója, monda Jávorka a
három társának. Te, Rácz Miska visszamégy a német táborba, s ott
ólálkodod körül az elátkozottat (más neve nincs előttünk). Lehet,
hogy ott most nagy <span class="pagenum"><a name="Page_90" id=
"Page_90">-90-</a></span> áldomást isznak, mámoros fővel könnyen
elkaphatod. – Te, Bornemisza, Budetin alá sietsz, ott leskelődöl.
Ott van ő neki az ördöge, a kibe szerelmes. – Lehet, hogy ahhoz
oson el egy szóra. – Ott lepheted ölelkezés közben. – Te, Beleznay,
elvágtatsz Lietava alá. Ott van az ő angyala, a kit épen úgy
megcsalt, mint a hazáját. Meglehet, hogy a lelke nem hagyja
nyugodni. Érte megy és gyermekeiért, hogy elhozza onnan. Előbb
elfogod, mint magával hozza őket, mert az az egy félelem van
csupán, hogy az az angyal még kiimádkozza őt a pokolból is.
Valamennyi szentjei a paradicsomnak meg nem védik a fejét, az az
egy talán! Ne engedd neki, hogy összejöjjön! – Én magam pedig, én
megyek fel Bécsbe.</p>
<p>– Te! Bécsbe? kiálta egyszerre mind a három elszörnyedve.</p>
<p>– Leginkább hiszem, hogy oda fog menni. Oda kell neki menni!
Hiszen csak be kell kötnie a koszoruját! Én leghamarább
megkapom.</p>
<p>– De hogy fogod el őt Bécsben, ha rátalálsz is?</p>
<p>– Én nem kérdeztem tőletek, egyitektől sem, hogy fogjátok el, ha
rátalálhattok, ti se kérdjétek én tőlem, az én dolgom lesz az. –
Most négyen négyfelé. – Összetalálkozunk bizonynyal ott, a hol őt
megtaláljuk. – Tűz, vas ugysegéljen! Senki más ne segéljen.</p>
<p>A holdvilágnál négy lovag csörtetett négy különböző irányban a
rónán, egymást elhagyva.</p>
<h2>A FELTALÁLT RÉGI JÓ BARÁT.</h2>
<p>Ocskay utazott fel Bécsbe. Pálffy bán (inkább csak tiszteletből)
hat horvát huszárt adott melléje, a kik a hintaját kisérjék; Ocskay
restelte a kiséretet s borravalókkal serkentette a postakocsisokat
a gyorsabb haladásra, hogy a kisérőit elhagyhassa magától; czélt is
ért jobbadára, mert azok a gebéikkel el-elmaradoztak s csak úgy
egyesével <span class="pagenum"><a name="Page_91" id=
"Page_91">-91-</a></span> szállingóztak utána. Épen nem hagyhatta
el azonban magától a kirendelt fullajtárt, a kinek az volt a
rendeltetése, hogy a kocsija előtt lovagoljon s a mint nagy
társzekerek jönnek szemközt az országuton, azokat félreterelje az
utjából. Minden postaállomáson új előfogat, új előlovagló várt
reá.</p>
<p>Hányszor megjárta ő azt az utat már! Ismerős volt előtte minden
város. Azokat a lyukakat ott a kőfalba az ő ágyutekéi ütötték, az a
kormos váromladék az ő keresztfia. Itt van az a török sáncz, a mit
ő lóháton ostromolt meg! Az őrtorony ablakába ő maga tűzte ki a
zászlót. Hát ez a szép kastély itt Petronellán! A hol zsákra rakta
a római kincsek közül, a mi aranyból volt. Ne köszönje meg a a
szállást? Ott van a nagy római kapu a régi Carnunthum romjain, a
mire felirta nagy betükkel: «Morgen komm ich wieder». Most is
olvasható a jó messzeségből is. Jó volna, ha levakarhatná
onnan!</p>
<p>Mentől közelebb jutott Bécshez, annál sűrűbben fogadták a táj
emlékei. Itt a mező, a hol kétszeres erővel jövő ellenséget
szétvert nyilt ütközetben; ott kelepelnek a Dunán a malmok, a miken
ő gyalog-hadait áthozta. Itt a városkapu, a mire a császári
kegyleveleket török-késével felszegezte. Azok az erdők, azok a
vadaskertek mind ismerik őt jól, minden ház, minden emberi szív úgy
reszketett az ő nevének a hallásától, mint a földindulástól.</p>
<p>Vajjon reszketnek-e még?</p>
<p>Mikor már olyan közel volt Bécshez, hogy az István tornyát
megláthatá, szemközt jött rá a császári delizsáncz.</p>
<p>Az az, hogy jött volna, ha a nagy sárban meg nem akadt volna; a
négy lova közül az egyik, még pedig a nyerges, kidőlt a hámból, s
hiába biztatták, csak nem kelt föl többet.</p>
<p>A keserves szakkermentirozás alatt oda érkezik a
postagyors-szekérhez Ocskay hintaja. A posta-szekérnek is volt
fullajtárja. Messzire viritó piros frakk volt rajta; a mi arravaló,
hogy a szemközt jövők messziről meglássák, <span class=
"pagenum"><a name="Page_92" id="Page_92">-92-</a></span> hogy a
postaszekér jön, s jó igyekezettel kitérjenek előle, ne várják a
trombitaszót. Azonkívül nagy czombszárig érő habdái voltak,
felkötött sarkantyúval, s nagy sárga bokrétás bőrkalapja.</p>
<p>A posta-fullajtár megállítá Ocskay kocsiját.</p>
<p>– Ki kell fogni azt a nyergest szaporán!</p>
<p>Mert abban az időben az a privilegiuma volt az osztrák postának,
hogy ha valahol kidőlt a lova az utban, a legelső azonjövő utastól
elvehette annak a lovát.</p>
<p>Ocskay fullajtárja ellentmondott a parancsolatnak.</p>
<p>– Én egy generálist viszek!</p>
<p>– Ha a Szent Kristófot viszed, sem bánom én: a posta az első úr
a világon. Ide azzal a lóval!</p>
<p>A másik fullajtár még magasabbra emelte a hangját.</p>
<p>– Abban a hintóban Ocskay László generális ül.</p>
<p>Erre a névre vesd el magad! megfordítá a lovát a postai
fullajtár, s otthagyva a postát, delizsánczot, ráhasalt a lova
nyakára, s a két nagy csizmával oldalba ösztökélve a gabancsát,
elczafolt Bécs felé, mintha vágták volna. Hiába kiabált utána a
másik fullajtár, hogy ne szaladjon, hiszen nem a kurucz-vezér,
hanem császári generális. Még akkor ilyen hatása volt a
nevének.</p>
<p>– Hanem már most mégis jó lesz bevárni a társzekeret, tanácsolá
a fullajtár Ocskaynak, mert majd a vámnál egy kicsit akadékoskodni
találnak vele.</p>
<p>Tudniillik, hogy Ocskay László megtartotta a jó magyar szokást,
hogy mikor Bécsbe utazik az ember, maga után vitesse társzekérrel
mindazt, a mi Bécsben nem kapható: fehér czipót, paprikás
szalonnát, papramorgót, vágott dohányt és kiváltképen mentül több
átalagot igazi tokaji aszuborral, mivelhogy mindezek nélkül nem ér
semmit a földi élet. Azután meg a parádéhoz való öltözetek is egész
málhákat töltöttek meg. Társzekér kellett azoknak.</p>
<p>A németnek pedig már akkor megvolt az a rossz szokása, hogy a
vámsorompónál mindenbe beleütögette az orrát azzal a kérdéssel,
hogy «nix mautbares?» s zárt <span class="pagenum"><a name=
"Page_93" id="Page_93">-93-</a></span> hordót, felvágatlan kenyeret
az be nem hagy vinni a vámon. Azért jó lesz, ha a szekér egyszerre
megy át a sorompón a hintóval: talán itt is lesz valami hatása az
Ocskay László névnek.</p>
<p>Hej nem rég volt még, mikor ezen a vámsorompón Ocskay Lászlót
ugyan eresztették nagy segítséggel a jó vámos urak, pedig ugyancsak
sok «mautbarest» hozott magával, tüzet, meg vasat.</p>
<p>Most pedig meg kell állni előttük szépen, s tűrni, hogy a vámos
őrmester bedugja a fejét a hintó-ablakon, s megnézi a bennülőt
keményen s megtapogatja a tenyerével a mellét, meg a hasát, hogy
igazi-e? nincs e kitömve dohánynyal, vagy csipkével? s azalatt
veszedelmes szándékkal forgatja a kezében azt a hosszú nyársat, a
mivel a becsomagolt málhákba szokás beleszurkálni, vizitálás
végett.</p>
<p>Legelőször is azt kérdik, hogy «kicsoda az úr?»</p>
<p>– Én Ocskay László, tábornok vagyok.</p>
<p>A vámos nagyot nézett mérgesen.</p>
<p>– Ah! Das könnt a jeder sagen! Miért nem mondja mindjárt, hogy a
khinai császár? Sok gauklert láttam én már, aki azt mondta, hogy ő
generális. Mintha nem tudnánk mi, bécsiek, hogy ki az az Ocskay
László! Volt hozzá egynehányszor szerencsénk. Csak tessék kiszállni
a hintóból és bejönni a vámházhoz.</p>
<p>Jajh, hogy viszketett a tenyere Ocskay Lászlónak!</p>
<p>E kellemetlen helyzetéből azonban nagy hirtelen kiszabadította
egy vámtiszt, a ki a vámházból előjött s az őrmestert félretolva,
katonásan szalutálta Ocskayt s aztán megexellentiásurazta.</p>
<p>– Csak méltóztassék excellentiádnak tovább haladni. Itt van már
valaki, a ki kezeskedik excellentiád személyazonosságáért.</p>
<p>– Ah! szólt Ocskay meglepetten; valaki, a ki értem jót áll?
Tehát valami ismerősöm? S a kinek a szava olyan sokat nyom. Ugyan
ki lehet az? <span class="pagenum"><a name="Page_94" id=
"Page_94">-94-</a></span></p>
<p>– Hát biz az a «fehér angyal».</p>
<p>Ocskay elnevette magát. Tudta ő, hogy az nem valami mennyei
tünemény, hanem egy híres vendégfogadós korcsmárosa. Ide szoktak a
magyarországi urak szállni, ha Bécsbe jönnek, s itt egészen otthon
érzik magukat. Ez a derék élelmes polgár előre meg szokta tudni a
lesbe állitott szolgáitól, ha magyar uraság közeledik Bécs felé, s
kimegy eléje a vámig; ott ráteszi a kezét, nem hagyja a többi
belvárosi vendégfogadósoknak martalékul esni, a milyenek nagy
számmal vannak Bécsben: a «veres kakas», az «arany kappan», az
«arany bárány», aztán meg a «három nyul», a «zörgetyü», a «sárga
sas», a «veres tető», mind előkelő korcsmák; de ezek közt csak
legtöbbet ér a «fehér angyal» a görög-utczában, a mi még mind a mai
napig fennáll.</p>
<p>Hiszen külömben is oda akart szállni Ocskay.</p>
<p>– Hát csak tessék bizvást előre menni a «fehér angyal»-ba;
nyugtatá meg Ocskayt a vámtiszt; a korcsmáros úr majd itt marad,
míg a társzekeret megvizsgáljuk, semmiben sem fog kár esni, tessék
megnyugodni felőle; a mi fizetség lesz, azt majd teljesíti a
korcsmáros úr, s beszámol a bollétával.</p>
<p>– No hát az Isten áldja meg azt a barátságos korcsmáros
urat.</p>
<p>Ocskay aztán előre hajtatott, a hatalmas Bécs-városi erősségeken
keresztül s megtalálta szerencsésen a görög-utczát, abban a «fehér
angyal»-t, s ott kényelmesen elszállásolta magát, egy egész szobát
bérelve ki egymagának.</p>
<p>Nemsokára utána jött a társzekere is: a házi szolgák felhordták
a málhákat, az elemózsiát, az átalagokat. Jó nagy szoba volt az,
elfért benne minden.</p>
<p>– Küldjétek fel a korcsmárost, mondá Ocskay a legényeknek, hadd
elégítem ki, a mit helyettem fizetett.</p>
<p>Még akkor meg volt a magyarban az az ősi virtus, hogy szerette
megtudni, mennyivel tartozik s melegében kifizetni. <span class=
"pagenum"><a name="Page_95" id="Page_95">-95-</a></span></p>
<p>Nemsokára hangzott az ajtó előtt a lábcsoszogás, kopogtatás,
Ocskay emberségnek tartotta, hogy a ki vele ilyen szivességet tett,
annak maga nyissa fel az ajtót, s legalább a vállára ütögessen s
megemelje előtte a süvegét. Megérdemli azt a német azért, ha nem
nemes ember is.</p>
<p>De nagyot hőkölt hátra, a mint az ajtót kinyitva egy orrnyi
távolságra találta magát a belépő korcsmárossal. Egyszerre ráismert
e pofára.</p>
<p>Ez senki sem más, mint Scharodi Venczel. Bajusz és kecskeszakál
ugyan áldozatul esett a bécsi polgári divatnak; hanem azért
megborotváltan is rá kell ismerni első tekintetre annak, a ki
valaha látta azt az egyenes hosszú orrt, a kerek fekete
szemöldököt, a sűrű ránczok közé szorított szemeket, a mik úgy
tesznek, mintha mindig nevetnének, s secundál nekik hozzá a felfelé
húzódó két szájszeglet.</p>
<p>Egy perczig úgy jön Ocskaynak, mintha torkon kellene ragadnia
ezt az embert, mintha fogadása tartaná, mintha szent esküt tett
volna le rá valahol, Nagy-Szombat alatt, hogy a hol ez a kezébe
akad, ott széttépje, szétdarabolja: hanem aztán a másik percz
visszahozza onnan. A gondolat gyorsabb mint a fénysugár, a mi
negyvenezer mértföldet halad egy percz alatt. Hajh az még nagyobb
út: attól az esküvéstől, mely boszút kiáltott a nagyszombati
árulóra, a Bécsbe jövetelig. Ez nagyobb, mint egy Sirius-távol. –
«Hiszen most már egy gyékényen árulunk!»</p>
<p>Nagy átváltozás volt az arczon! A haragra ránczolt szemöldök, a
villogó szemek, a lüktető arczvonások az egyik perczben: – a
másikban aztán a kiderült homlok, a nevető arcz.</p>
<p>– Armányadta Scharodija! kiálta, a vállára ütve a gazdának, hát
te hogy lettél kocsmárossá?</p>
<p>S azzal felcsapta a süvegét a fejére.</p>
<p>Arra aztán Scharodi is felnyomta a nyirott tarkójára a zöld
bársony sapkáját. Hiszen kollégák voltak már! Egyiknek sem volt mit
respektálni a másikon. <span class="pagenum"><a name="Page_96" id=
"Page_96">-96-</a></span></p>
<p>– Vigye az ördög az egész dicsőséget! Elcsaptam magamtól az
ármádiát! Mondá röhögve Scharodi. S jól érzem magam mellette.</p>
<p>Egy kis kidomborodó poczakra is tett már szert, s önelégülten
ütögetett rá a tenyerével. Mert nagy büszkeség az, mikor egy
állampolgár egy olyan becsületesen megnövelt hasra üthet rá: ez az
én saját szerzeményem. A lumpok, a csavargók, a schnorrerek mind
soványok; tisztességes embernek potroha van.</p>
<p>S nem is nagyon respectálta az egész Ocskayt. Elővette a
porczelán pipáját s rágyujtott előtte, nem is kérdezte, hogy
szabad-e?</p>
<p>– Hidd el nekem pajtás (!) mondá fidélis czimbora hangon, többet
ér a gölődény a haubicznál. Nem jut az ember zöld ágra ezen az
úton. A lelkem is elkárhozott már bele. Megbántam, hogy átszöktem a
németekhez, mint a kutya, a ki kilencz családtaggal szaporította
meg a nemzetségét. Nem volt nekem náluk se emberségem, se
becsületem. Itt fellöktek, ott felrugtak. Elküldöztek olyan
átkozott helyekre, a hol ott kellett volna vesznem. Azután ott
felejtettek. A zsoldomat soha nem fizették, majd megvesztem
éhen-szomjan. Ha jutalmamat kértem, Pontiustól Pilátushoz
küldözgettek, utoljára szöszön-boron kifizettek. Ha valami hiba
történt, mind rám kenték; s ha magam követtem azt el, azt felfujták
elefántnak; mindig csak igértek, soha meg nem tartották; adtak
irást, de elfelejtettek pecsétet ütni rája. Kezemben volt a császár
kinevezése őrnagygyá: rá sem hederítettek, azt mondták: a
Hofkriegsrathnak contrasignaturája hiányzik még róla. Urlaubot
kértem, hogy feljöjjek Bécsbe. Azt nem adták meg. Akkor maródinak
simuláltam magamat: ispotályba küldtek, megkínoztak. Ha panaszra
mentem a fővezérhez, azt felelte: «wir werden schon sehen!» A
császártól utalványt kaptam egy nehány ezer forintra hűséges
szolgálataimért; de elfelejtették megmondani, hogy hol kapom meg?
Mikor aztán perre vittem a dolgot, akkor ők kerültek <span class=
"pagenum"><a name="Page_97" id="Page_97">-97-</a></span> felül,
előkeresték az első árulásom actáit, mikor tudod, tealattad
kuruczczá lettem, haditörvényszék elé állítottak érte. Én
hivatkoztam az amnestia levelemre, a mit a császártól kaptam, s
akkor aztán felküldtek Bécsbe, internáltak, politzei-felügyelet alá
helyeztek. Itt lótottam, futottam egyik ajtótul a másikra, hogy
igazságot kapjak, mindenütt azt mondták, hogy «werden schon sehen.»
Nyolcz hónapig rohantam a fejemmel a főudvarmesteri hivatal
ajtajának, hogy a császárnál audientiát kapjak: mindig
elutasítottak, nincsen itthon a császár! ha tél volt, azt mondták,
fürdik; ha nyár volt, azt mondták, vadászik. Végre bejutottam
legmagasabb szine elé, elmondtam előtte sűrű igazságos panaszaimat.
Legkegyelmesebben végig hallgatá s akkor azt válaszolta: «wir
werden schon sehen». – Ekkor épen szerencsémre elvitte az ördög a
«fehér angyal»-t, a nagybátyámat, rám maradt a vendéglője: nosza én
is hamarjában ott hagytam az uniformisomat a pokolnak, s beálltam
magam «fehér angyal»-nak; mondhatom, hogy azóta paradicsomi életet
élek.</p>
<p>Ocskay úgy tett az egész fecsegés alatt, mintha hallgatná is,
nem is, s a málháit rakosgatá; de pedig voltaképen nagyon is szeget
ütöttek a fejébe Scharodi viselt dolgai. Hát ha ő rá is ilyen
mulatságok várnak. Úgy tett, mintha nem is gondolna rá.</p>
<p>– Hej, kedves kamerádom, tudom, hogy te is ilyenforma járatban
jöttél fel Bécsbe. Hiszen majd te is végig fogod mindezt a
gyönyörüséget élvezni.</p>
<p>– Ne törd azon a fejedet koma, vágott közbe Ocskay mogorván. Én
tudom a magam útját. Nem szorultam senki tanácsára.</p>
<p>– Nonono! Édes kamerádom. Mit használ ez a hetvenkedés? Bécsben
nem lehet hetvenkedni. Tudom én minden dolgodat jól. Ha nem tudnám,
hogy jösz, miért mentem volna ki eléd egész a vámig? – Hallottad-e
hírét a Scandáliának?</p>
<p>– Mi a patvar az? <span class="pagenum"><a name="Page_98" id=
"Page_98">-98-</a></span></p>
<p>– Ez egy újság, a mit nem nyomtatnak, hanem irnak. Nem kerül a
censura alá s frissiben adja az egész világon történt pletykákat.
Az ára tizenkét arany egy esztendőre. Én azonban megduplázom a
fizetést, hogy nekem a legelső példányt küldjék el, mielőtt más
kapott volna belőle. A mit a többi korcsmárosok csak ma éjjel
kapnak meg, (a lap éjjel osztatik szét), az már nekem most a
zsebemben van. Nézd csak, olvasd el, benne van az egész
történeted.</p>
<p>Ocskay bámulva olvasá az irott hirlapban az egész árulási
történetet, oly részletesen előadva a legkisebb körülményekig,
mintha csak saját maga diktálta volna. Az is benne volt már, hogy ő
neki Bécsbe kell feljönni a tudvalevő három császári kegylevél
érvényesítése végett.</p>
<p>De hát ki hozhatta mindezt hírül ide hamarább, mint ő maga
megérkezett, a ki gyorspostával utazott, váltott lovakkal,
fullajtárokkal, mindjárt harmadnapra az áttérés után? Csak egy nap
esett közbe, a mely alatt ő Bajmócz várát kisérlé meg elfoglalni,
hasonló ravasz csellel, mint a milyennel megkerítette
Nagy-Tapolcsány várát; de már az nem sikerült neki. Már annak az
ablakán beüvöltötték Jávorka halálmadarai a vészhirt: «elárulta a
hazáját Ocskay László!» s ott már puskalövésekkel fogadták a
barátságosan bekoczogtatót. – De hát ez alatt az egy nap alatt ki
előzhette őt meg? hisz ezeket az ő dolgait így hegyiről-tövire nem
is ismeri senki: – csak még egy ember a világon.</p>
<p>Megállt az esze: csak úgy bámult maga elé, abba a nagy
dohányfüstbe, a mit Scharodi pipált az orra alá.</p>
<p>– Mondok én neked valamit, kedves kamerádom; szólt Scharodi,
levetve magát kényelmesen a bőrkanapéra. Azt okosan tetted, hogy
ott hagytad a kuruczokat; infámis csőcselék! Végit járja az egész
trallárum! Okos ember menekül belőle. Te hozzád is épen olyan
háládatlanok voltak a te uraid, mint én hozzám az enyéim. Tudom
jól, hogy el is akartak már fogni s akkor bizony megkurtítanak egy
fejjel, mint Bezerédyt. Hanem hát már most elég <span class=
"pagenum"><a name="Page_99" id="Page_99">-99-</a></span> lehetett
neked is a dicsőségből, kedves kamerád uram, hogy tökéletesen meg
légy tőle csömörölve. Tudod mit? Csapd te a földhöz azt a te
generálisi kinevezésedet, a mi úgy sem lesz megerősítve soha. Akkor
a másik levelednek hasznát veszed, a húszezer forintos utalványnak.
Pénz dolgában a császár generosus. Azt kifizetteti rögtön, mihelyt
a generálisságot abbahagyod. Akkor aztán állj velem társaságba,
légy az én kompánistám. A vendéglőm czímerét átváltoztatjuk: «zum
Kuruzengenerál»-lá. Iszonyú gaudét fogunk vele csinálni. Leverjük
vele Bécs valamennyi vendégfogadóját a lábáról: úgy beveszünk vele
egyik hôtelt a másik után, mint a hogy hajdanában egyik várat a
másik után bevettük. Én szolgálok, te meg csak uraskodol, s nem
lesz más dolgod, mint pipázni meg mulatni. – Gazdag emberek leszünk
mind a ketten, a többit ütheti már a mennykő.</p>
<p>Ocskay majd megpukkadt már a mérgében; egész pulykavörös lett az
arcza. Csak ne volnánk Bécs városában, rég az ajtón repült volna ki
korcsmáros uram.</p>
<p>– Hallja kend korcsmáros! rivalt rá, hátraszegve megmerevített
nyakát a kemény dolmánygallér közé. Én nem azért hivattam kendet,
hogy nekem itten bolond tanácsokat adjon, hanem hogy vegye elő a
krétáját s csinálja meg a számadást rögtön, hadd fizetek.</p>
<p>A «kendezés»-re aztán a kamerad is meg excellentiásuramozta
illustris vendégét; hanem még infámisabbul vigyorgott hozzá, s a
kiégett pipájának a hamvát a tenyerébe verve, azt el is szórta nagy
familiaritással a padlaton.</p>
<p>– Hiszen ráérünk még arra, excellentiás uram.</p>
<p>– De nem érünk rá, mert én nem akarok soká itt időzni.</p>
<p>– Dehogy nem, excellentiás uram, soká fog az még tartani.</p>
<p>– No ha soká kell is Bécsben maradnom, de innen a kend
korcsmájából minden bizonynyal elmegyek. <span class=
"pagenum"><a name="Page_100" id="Page_100">-100-</a></span></p>
<p>Scharodi uram a szájába dugta az üres pipát, s gyakorlott
dohányzók szokása szerint elkezdte azt szortyogtatni, a mi épen nem
szép muzsika, s csak úgy félszáj szegletéből szólt oda:</p>
<p>– Pedig biz az én vendéglőmbe szokott ám szállni, a hány magyar
uraság csak feljön ide Bécsbe.</p>
<p>– Hát az nekem mindegy! Kiálta Ocskay mérgesen, s olyat vágott a
kosbőrdohányzacskójával az asztalra, mint valaha Botond a byzanczi
rézkapura, hogy csak úgy döngött bele a ház.</p>
<p>Scharodi magában kaczagott, befelé.</p>
<p>– Pedig most is van itt, épen a mellette való szobában, csak egy
ajtó választja el, abban is benne a kulcs, egy szép magyar
menyecske, – a ki tegnap érkezett, – özvegy assszony, – grófné, – a
kit aligha nem ismer kegyelmed.</p>
<p>– Semmi közöm hozzá, veté oda Ocskay szárazon.</p>
<p>Scharodi csak nem ment el: felvette az asztalról az Ocskay
dohányzacskóját, kitekergette a sallangjaiból s aztán abból tömte
meg a pipáját, hamiskásan döczögtetve elő a szót.</p>
<p>– Pedig alighanem emlékezik kegyelmed rá. Tudja, mikor egyszer
az a barátságos találkozásuk volt Beczkó várában, a mikor a
kuruczok ezt az úrhölgyet nagyon is mezítláb vitték kegyelmed elé,
s kegyelmed aztán szépen felruházta. Emlékezni fog rá.</p>
<p>Ocskay csak elképedt, még a szája is nyitva maradt. – Ozmonda
volna itten?</p>
<p>Scharodi ezuttal lefelé görbítette a feltátott szája szegleteit,
a mi még inpertinensebb kifejezést adott az arczának, s az alatt
kedélyesen tömögette a pipáját. Háttal volt fordulva Ocskaynak, s
csak az egyik félrehúzott szájszegletével sandalgott felé, hogy
ennek most megadta a kegyelemdöfést.</p>
<p>Ocskay egy szót sem tudott szólni.</p>
<p>Scharodi pedig megtalálva a bükkfataplót, letört belőle
<span class="pagenum"><a name="Page_101" id=
"Page_101">-101-</a></span> egy darabot, kicsiholt az Ocskay
tűzszerszámával s aztán belenyomtatva az égő taplót a pipába,
kettőt-hármat szippantott rajta, a míg a dohány is égni
kezdett.</p>
<p>– Pompás ez a bükkfatapló! – De még ez a véki muskotály se
kutya. – Karsamadiner excellentiás uram. – Mindjárt hozom azt a
számadást.</p>
<p>Azzal kikomplimentirozta magát az ajtón.</p>
<p>Ocskay elkezdett, mint a kalitkába zárt tigris, alá s fel
járkálni a szobában.</p>
<p>Ozmonda itt!</p>
<p>Egy nappal előbb érkezett, mint ő.</p>
<p>Tőle tudta meg az, a ki az irott hirlapot szerkeszti, az ő élete
nagy fordulatának minden részleteit.</p>
<p>Talán épen Scharodi szerkeszti azt a lapot maga.</p>
<p>Hisz Ozmonda és Scharodi a régi szövetséges társak.</p>
<p>Az is világos már most, hogy a «fehér angyal» kinek a
szivességéből tudta meg, hogy Ocskay Bécsbe jön, s miért hozta őt
ide, röptében elkapva. – És épen abba a szobába, a mely a szép
vendégnőé mellett van. Csak egy ajtó választja el, és abban is
benne a kulcs.</p>
<p>Ocskaynak olyan kedve lett volna, azt a nehéz almáriumot az ajtó
elé tolni, hogy ki ne nyithassa valaki.</p>
<p>Mert az egészen más dolog! A budetini várban, a hol még egy
kalitkában levő madár szemei sem látják, karöltve ülni, s édes
szavakat váltani a világ legbűbájosabb asszonyával; aztán meg Bécs
városában, ahol minden ablak szem, minden ajtó száj; minden utcza
Argus, minden kőfal Eccho; ott lakni egymás melletti szobákban!
Amaz csábító, ez boszantó.</p>
<p>Aztán épen most legkevésbbé sincs eszében Ocskaynak, itten
idyllt játszani. – Ez a gaukler még csak az étlapját mutatta be
annak a sok «fekete levesnek», a mit neki bizonyosan fel kell
kanalazni; máris elég volt.</p>
<p>Bolond asszony!</p>
<p>Compromittálja magát is, meg őtet is.</p>
<p>Bécs városa számára egész Sittenpolizei van berendezve,
<span class="pagenum"><a name="Page_102" id=
"Page_102">-102-</a></span> mert ott nagyon sokat adnak, nem ugyan
az erkölcsre magára, hanem annak a látszatára. Csak egy kis botrány
kell, s ennél a szigorú udvarnál el van rontva a hősnek az egész
életpályája.</p>
<p>A mellékszobában halkan dudolta valaki:</p>
<p>«Kinek van, kinek van, karikagyűrűje.»</p>
<p>Ocskay megállt, s mint az illó mérget szivta be e bűbájos dal
meleg áriáját, ezt a dalhanggá változott kábító arómát.</p>
<p>Azért sem!</p>
<p>Nagyot dobbantott a lábával.</p>
<p>«Nem megyek át hozzá!»</p>
<p>Úgy tett, mintha tudomást sem venne róla, hogy a szomszéd
szobában van valaki, s folytatta a csendes lépegetést az ajtótól az
ablakig és vissza.</p>
<p>Egyszer aztán felnyilt a közbenső ajtó, s belépett a
szomszédnő.</p>
<p>– Ha te nem jösz, én jövök.</p>
<p>A grófnő állig és körömhegyig érő fehér ruhát viselt. Abban az
időben ez volt az özvegyasszonyok viselete Bécsben. A hogy
Magyarországon a violaszín, úgy Bécsben a fehérszín volt a gyász.
Ezt pedig jó volt megtartani a nagy császárvárosban; mert ott az
utczán egyedül járó asszonyszemélyt, ha szép volt és fiatal, hamar
megállították a titkos rendőrség közegei s kellemetlen
kérdezősködés alá fogták, ha csak fehér ruha viselés által nem
jelezte, hogy «gyászos özvegyasszony».</p>
<p>Az arcza is épen olyan fehér volt hozzá: a tisztes főkötő pedig
egészen eltakarta a haját.</p>
<p>– Megbocsát kegyelmed, ha én magam jövök kegyelmedhez.</p>
<p>Még a tegezést is elhagyta. Az ajtóknak füleik vannak.</p>
<p>Ocskay szigorú arczczal fogadta.</p>
<p>– Ugyan minek jött a grófnő ide utánnam?</p>
<p>– Én előre jöttem.</p>
<p>– De azzal a szándékkal, hogy itt velem találkozzék?
<span class="pagenum"><a name="Page_103" id=
"Page_103">-103-</a></span></p>
<p>– Azzal. A mint megtudtam, hogy kegyelmednek Bécsbe kell
feljönni, rögtön útra keltem, hogy megelőzhessem.</p>
<p>– De hát miért?</p>
<p>– Oh ne gondolja kegyelmed, hogy valami pásztorórák utáni
ábrándozás hozott ide. Ahhoz nagyon rosszul is volna választva a
hely a «fehér-angyal»-ban. Az ok, a mi ide hozott, az, hogy
kegyelmednek sehol a világon nincs olyan szüksége egy igazán hű
baráti szivre, mint épen Bécs városában.</p>
<p>– Úgy? Köszönöm.</p>
<p>– Még nem is tudja kegyelmed, hogy mit köszönjön meg? Bécs
városa a legveszedelmesebb csatatér, a minőn csak kegyelmed valaha
megfordult, s itt vitézség, bátorság nem segít, azok nem vezetnek
győzelemre; ellenkezőleg: felsülésre. Kegyelmed itt a legelső
lépésnél már el fog tévedni. Az udvarnál azokat a bejárókat, a mik
czélhoz vezetnek, csak nagyon kevesen a beavatottak ismerik. A
publikum csak a nagy kapukat látja, s azok a labyrinthba vezetnek.
Én előre jöttem, hogy kegyelmed számára előkészítsem az utat;
kitanuljam az alkalmat és időt; megnyerjem a kedélyeket és
indulatokat; elhárítsak minden akadályt, mely nagyratörésének
útjában áll. – Én hoztam el kegyelmedet idáig, elhiheti, hogy itt
magára nem hagyom, veszendőre, koczkára nem vetem azt, a mit eddig
elnyertem.</p>
<p>– Hálás vagyok a jószándékért, szólt Ocskay tompa, kemény
hangon. Arról is meg vagyok győződve, hogy azok a szolgálatok, a
miket ön nekem fölajánl, rám nézve megbecsülhetlen haszonnal
járnak. De nem akarom azokat felhasználni. Két dolgot hoztam
magammal, a mivel magam előtt utat akarok nyitni. Érdemem és
férfierőm! Ezekkel megyek a trón elé. S van elég önbizalmam, hogy
azokat méltányolni fogják. Ocskay László nem kegyelemkeresve, hanem
magát büszkén felajánlva jött fel Bécsbe. S én hiszem, hogy ott, a
hol a férfiértéket becsülik, ki fogják <span class=
"pagenum"><a name="Page_104" id="Page_104">-104-</a></span>
találni, hogy Ocskay László mit ér? – De hát történjék bár az
ellenkező, legyek elutasítva, kicsufolva azok által, a kik
hiva-hivtak, hizelegve kecsegtettek: még akkor is hamarább
elfogadnám a fehér angyal kocsmárosának az ajánlatát, hogy legyek a
vendéglője kapuján kocsmaczimer, mint azt, hogy generálissá legyek
asszonyi protectió mellett.</p>
<p>Ozmonda félrefordítá az arczát, fejét lesütve, megaláztatását
ezzel jelezé.</p>
<p>Ezért aztán Ocskay megsajnálta, s szelidebb hangon szólt hozzá;
de a szavakban még mindig dölyf volt és keserüség.</p>
<p>– Bocsásson meg rideg beszédemért, grófnő. De ha megfordultam
is, egyet nem tudtam magamtól elhagyni, a férfibüszkeséget. Ahhoz
voltam szokva teljes életemben, hogy asszonynál, még ha szeretett
is, soha sem kértem, mindig csak adtam. Az ő dolga volt elfogadni
azt, a mit neki hozok.</p>
<p>– Tartom az arczomat, suttogá Ozmonda, összehuzva magát Ocskay
előtt.</p>
<p>– Miért?</p>
<p>(Különös kérdés volt.)</p>
<p>– Hogy elfogadjam, a mit kegyelmed jónak lát adni; a mit
megérdemeltem. Ha pofont, hát azt: ha a másikat…</p>
<p>Ocskay megadta neki a másikat.</p>
<p>Abban a perczben nyitott be Scharodi az ajtón. – Szétugrottak
mind a ketten. – Ozmonda visszafutott a szobájába.</p>
<p>– Nem láttam semmit! mondá a kocsmáros.</p>
<p>– Mit akar kend? rivallt rá Ocskay.</p>
<p>– Hozom a számlát.</p>
<p>– Nem megyek sehová! Hozza utolsó nap! Mit ront rám vele?</p>
<p>– Bocsánatot kérek, de nem csak a contót hozom; az nem sürgetős,
de annálinkább ime ezen «bejelentési czédula», a mit
excellentiádnak legméltóságosabb saját <span class=
"pagenum"><a name="Page_105" id="Page_105">-105-</a></span> kezével
kell aláirni és azután holnap reggel 9 órakor személyesen
megjelenni az Oberste Polizeiamtnál, Alserstrasse Nr. 615, s ott
felkeresni a Fremdenregistrierungscommissiont, második lépcső XIII.
ajtó balra, s ott legitimálni magát élő szóval és papirosokkal. –
Egyébiránt én nem láttam semmit.</p>
<h2>O DU LIEBER AUGUSTIN!</h2>
<p>– Fújd hát azt a nótát most! parancsolá Ocskay a trombitásának.
«Hát a nénéd él-e még? Hát a foga ép-e még? Rád-e, rád-e, rád-e,
rád. Rád-e vicsorítja még?</p>
<p>S aztán előre, mint a szélvész!</p>
<p>A bánus vértes-ezrede szétomlik előtte, mint a pozdorja.</p>
<p>Tovább, tovább!</p>
<p>Következik Steinville hires dragonyos ezrede.</p>
<p>… Rád-e, rád-e, rád-e, rád!</p>
<p>Hullanak, mint a szilva a fáról, ha megrázza erős ember.
Nincsenek már!</p>
<p>Ott jön egy sáncz, megrakva muskétásokkal.</p>
<p>Fújjad, Fújjad!</p>
<p>Rajta! Rajta.</p>
<p>Fel egyenesen. Kaptatva! repülnek a paripák az árkon keresztül!
Repülnek a levágott fejek bele az árokba.</p>
<p>Tovább, tovább!</p>
<p>Ott üli a diadalát nagy fejű Heister a csatatéren; azt hiszi,
hogy övé az már.</p>
<p>Rajta, rajta!</p>
<p>Ágyu lobban, bomba roppan. Kartács zúdul, dübörög a föld.
Császári muskétások dobszóra sorba állnak, úgy vonulnak előre.</p>
<p>Hajtsad kurucz, hajtsad!</p>
<p>A dobszó egyre közelebb hallatszik már, az ismeretes üteny
dallamra: «Kenyeret, kenyeret, kettőt, kettőt, csontot,
<span class="pagenum"><a name="Page_106" id=
"Page_106">-106-</a></span> csontot, másfél fontot.» Erre
masiroznak a német katonák. A vége az, hogy «feküdj, feküdj, lompos
német!»</p>
<p>– Most vágd kurucz!</p>
<p>Maga is neki vágott jó Ocskay László s kézzel lábbal majd
szétrúgta maga alatt az ágyat.</p>
<p>Az első felébredésnél alig tudta kitalálni, hogy hol van most?
Mikor aztán kiugrott az ágyából, s kitekintett az ablakon, akkor
látta, hogy Bécs városában van: a német katonáknak verik a
gyülekezőt, a kik a házaknál vannak elszállásolva.</p>
<p>Hajh most már majd csak álmaiban fogja feltalálni azt a régi
Ocskay Lászlót, mint a hogy feltalálja az ember a régi kedves
szeretőjét még sokáig álmában, mikor az már régen a másé.</p>
<p>A ketyegő fali órára nézett: késő reggel volt már; sietni
kellett az öltözködéssel, hogy kilencz órára ott legyen a
politzei-hivatalban pontosan. – A német csak egy helyen rettenetes,
a hivatalszobában. Másutt mindenütt ki lehet vele jönni valahogy;
de a hivatalszobában nem kiméli még az anyja méhében levő gyermeket
sem.</p>
<p>Schárodi már odakinn várt reá s személyesen kisérte el a
rendőrségre, egész a hivatalszoba ajtajáig, a hol már el nem
tévedhetett. Az volt a főregistratura.</p>
<p>A német, a ki odaparancsolta maga elé, az oberregistrator,
kicsiny köpczös emberke volt; kerek hassal, kerek fejjel, szétálló
karikalábakkal. Ha birokra került volna a sor, fél fogára is kevés
lett volna Ocskay Lászlónak. – Hanem hát a kalamáris a
legfélelmesebb löveg, annak a keze ügyében, a ki abból
lövöldöz.</p>
<p>Ocskay Lászlónak szépen oda kellett állni a rácsozott asztal
elé, s felelni a hozzá intézett kérdésekre.</p>
<p>Először is, kinek hiják, hány éves, hol született, s a
többi.</p>
<p>Mi a mestersége?</p>
<p>Generális.</p>
<p>Császári királyi? <span class="pagenum"><a name="Page_107" id=
"Page_107">-107-</a></span></p>
<p>Hát mi volna más?</p>
<p>Azután következett a személyleirás.</p>
<p>Ezt az oberregistrator diktálta a kanczellistának.</p>
<p>Ocskaynak végig kellett hallgatni ilyen jelző mondatokat:</p>
<p>– Haja elől befonva asszonyosan. – «Orra alatt két előre meredő
paragrafus alaku szőrtekervény».</p>
<p>Arra a hatalmas bajuszra különös «pick»-je látszott lenni a
főlajstromozónak. Valahányszor Ocskay felemelte a fejét, ő mindig
hátrakapta a magáét; mintha megijedt volna, hogy felökleli a
bajuszával.</p>
<p>Aztán következett a vallatás, hogy mi járatban van?</p>
<p>A császárhoz jött.</p>
<p>Mi dolga van vele?</p>
<p>Azt is megmondta.</p>
<p>Van-e miből megélnie az alatt, a míg Bécsben tartózkodik?</p>
<p>Nincs-e pestis azon a vidéken, a honnan ide jött?</p>
<p>Van-e gyónási czédulája, és mikorról?</p>
<p>Ocskay mindenre felelt csendes béketüréssel.</p>
<p>De mikor azt kérdezte tőle a kerekhasú, hogy «volt-e már valami
gonosztettért megbüntetve és mi módon?» akkor elszakadt a türelem
madzaga s összeszidta jó magyarul a kérdezőnek minden hím és
nőnemen lévő szenteit; a miért aztán az irodafőnök hátraszólt egy
másik irnoknak nagy flegmával: «Vegyen ön csak elő egyet a
Strafbolletákból s irjon fel két forint birságot a registráltnak,
illetéktelen fenhangon kiabálásért a hivatalszobában».</p>
<p>– Hát csak irj fel fráter öt forintot! Kiálta oda Ocskay László,
s még három forint árát lekáromkodott a kerekhasú összes
atyafiságának rovására.</p>
<p>Ez így rendben lévén, megkapta a certificátot, melynélfogva itt
tartózkodhatik egy egész hétig Bécsben, a fehér angyalban, ha más
kocsmába költözik át, azt újra bejelentse, s az egy hét leteltével
új certificatért jöjjön. <span class="pagenum"><a name="Page_108"
id="Page_108">-108-</a></span></p>
<p>– Vak apád! Monda Ocskay; egy hét mulva én már ott viszem a
dandáromat ütközetbe a Garam mellett!</p>
<p>Mikor aztán eltávozott, a főlajstromozó utána ment, hogy
kikisérje. A hivatalszobán kivül igen nyájas volt ez a derék úr.
Megkinálta Ocskayt egy szippanat burnóttal is a szelenczéjéből, s
azt mondta neki, hogy «különös gondunk lesz az urra!» S pártfogói
ábrázattal veregetett a vállára.</p>
<p>Ocskay fújt dühében, mikor kiért a folyosóra, s mérgesen verte
le a válláról a hivatalfő tubákos újjainak nyomát. Ő neki, Ocskay
Lászlónak a vállára veregetni! Ezt még nem próbálta halandó!</p>
<p>Mikor visszakerült a kapuhoz, ismét ott találta Schárodit.</p>
<p>– No ezen szerencsésen átestünk; monda a fehér angyal. Nem
vertél meg valakit odabenn?</p>
<p>– Kicsi híja volt.</p>
<p>– No már most siessünk haza. Tedd magadat gálába, hogy legelébb
is bejelentsd magadat a főudvarmesteri hivatalnál. Én addig hozatok
a számodra az István-térről gyaloghintót.</p>
<p>– Gyaloghintót? Nem vagyok én dáma.</p>
<p>– Itt az urak azon járnak. Gyalog oda nem mehetsz, mert csupa
sár lesz a sárga csizmád a Burgig. Aztán mikor a déli harangozást
hallod, gyere haza; mert akkor minden ember ebédel. Ma az én privát
vendégem fogsz lenni; csak négyecskén leszünk: a grófnőt is
meginvitáltam, s aztán még egy közös jóbarátunk lesz jelen, igen
fidélis czimbora, egy igazi bécsi vér.</p>
<p>Ocskay el nem tudta képzelni, hogy ki lehet nekik kettőjüknek
közös jó barátjuk, s a mellett igazi bécsi vér és hozzá fidélis
czimbora. Hát nem törte rajta a fejét.</p>
<p>Felment a szobájába, fél gálába vágta magát: ma csak bejelentési
látogatásokat tesz, ellenben a kardjáról lelóggó tarsolyába
belerakta mindazokat a nagybecsü okiratokat, a mik idejövetele
sikerét biztosították s így vitette fel <span class=
"pagenum"><a name="Page_109" id="Page_109">-109-</a></span> magát a
gyaloghintón a császári Burgba, a levett kalpagját a kezében
tartva, mert a német, mikor a gyaloghintót építette, nem számított
arra, hogy abban a magyar mágnások is fognak kocsikázni, különben
kürtőt csináltatott volna a tetejére, a miben a kócsagtollas
forgójuk elférjen.</p>
<p>A Burgban elég hamar rátalált a főudvarmesteri hivatalra, jól is
fogadták, leültették. Egy koszperdes, parókás és bársony kabátos
úri ember ült egy nagy oroszlánlábu asztalnál s azt kérdezé tőle,
hogy kinek hiják, és mi a czíme.</p>
<p>– Én Ocskay László, generális vagyok.</p>
<p>Erre a koszperdes füle mellé dugta a tollát és fölállt.</p>
<p>– Akkor én önt legelébb is a profoszhoz küldöm két napi
áristomra.</p>
<p>– Nono! (Ez jól kezdődik!) Mi oknál fogva?</p>
<p>– A miért elmulasztotta ön föltenni a mellszalagját.</p>
<p>Ocskaynak csak most jött világosság az elméjébe! Hiszen
mellszalag nélkül nincsen generális.</p>
<p>– Hát biz azt nem tehettem fel, mert még nincs; csak most
nevezett ki ő felsége: épen azért jöttem, hogy azt a szalagot
megkapjam.</p>
<p>– Az már más; mondá a koszperdes. Akkor csak a többi czímeit
kérem, hogy bejegyezhessem az audiencziás könyvbe.</p>
<p>Volt ott az asztalon kilencz nagy könyv, ugyanannyi szinü
boritékba kötve. Legelől a császárveres, azután a fekete, azután az
aranyos meg az ezüstös, azután az aczélos meg a rózsaszinű, meg a
hupikék, azután zöld, végül a talitarka, utoljára a sárga. Ez már
az asztal alatt hevert, különben ő lett volna a tizedik.</p>
<p>«Gróf?» kérdezé a parókás, az ezüstös táblájura téve a
kezét.</p>
<p>– Nem vagyok gróf.</p>
<p>– Tehát báró? – Lovag?</p>
<p>– Egyik sem. Magyar nemes vagyok.</p>
<p>A hivatalnok bólintott a fejével s kihuzta a kilencz
<span class="pagenum"><a name="Page_110" id=
"Page_110">-110-</a></span> könyv közül a kék szinüt, abba irta be
Ocskay László nevét, olyan gépies flegmával, mintha soha se
hallotta volna hirét.</p>
<p>– Mikor lehetek szerencsés audencziát nyerhetni? kérdezé
Ocskay.</p>
<p>– Majd mikor ő felsége fogadni fog.</p>
<p>Ettől nem lett okosabb.</p>
<p>– S mikor lesz az?</p>
<p>– Azt nem tudni. Ő felsége most Laxenburgban van vadászaton s
csak egy hét mulva jön meg.</p>
<p>Még is csak igaza volt annak a registrátornak.</p>
<p>– S megérkezése után mely nap számíthatok elfogadásra?</p>
<p>– Hja, uracskám, az attól függ, hogy hányan iratják be magukat
ezekbe a megelőző könyekbe, mert azt tudni fogjuk, hogy a legújabb
hofceremoniell szerint az instansok rangszerint bocsáttatnak
legmagasabb audencziára. Ebben a császárvörösben vannak az
egyházfejedelmek, a feketében a többi papok, szerzetesek, az
aranyban a herczegek, az ezüstben a grófok, az aczélban a
katonatisztek, a rózsaszinű a báróké, a kék a nemeseké, a zöld a
polgárságé, a tarka a parasztoké, (mindegyikre ráütött a
tenyerével.) Ez a sárga meg a zsidóké. (Már arra csak a sarkával
mutatott.)</p>
<p>– És így én rám mikor következik a sor?</p>
<p>– Tessék itt lenni mindennap. Meglehet hogy negyedik, úgy
cseppenhet, hogy az ötödik napon.</p>
<p>(Hisz az alatt az én ezredem otthon mind szétszalad a világba,
gondolá magában Ocskay.)</p>
<p>– Az én ügyem azonban nagyon sürgős.</p>
<p>– Önre nézve, ugye? mondá a magas úr csendes sarcasmussal.</p>
<p>– Nem! Az országra nézve! Tüzeskedék Ocskay.</p>
<p>– Kérem, tessék helyet adni a következőnek.</p>
<p>Ocskay háta mögött jött egy mezitlábos, faczipős szerzetes.
<span class="pagenum"><a name="Page_111" id=
"Page_111">-111-</a></span></p>
<p>– Ezt hamarább fogják beereszteni, mint engem.</p>
<p>Kimenet eszébe jutott Diogenesnek az az adomája, a mikor az
archonok palotája előtt a kőszobornak kezdte elpanaszolni a baját.
Azok talán inkább meghallgatják.</p>
<p>Azért sem akar asszonyvédelemre szorulni! – Tarsolyában ott van
Wratislav, a hatalmas miniszter levele Pálffy bánhoz. Azt ugyan
szintén Ozmonda hozta el a számára s még is csak asszonyi
közbenjárás vegyül a dolgába: de nem nyilvánosan. – Odavitette
magát a kanczellár palotájához.</p>
<p>Épen akkor harangoztak délre, mikor a zselleszékhordozók
megérkezének a kapu elé, a két granatéros strázsa épen akkor
kiáltotta el, hogy «hopplétz» (abg’lőst.) – A kapus nem volt a
bejárat alatt. – Ocskay kereste, míg rátalált az odujában. Az
ottakringi schweitzer egy tál savanyukáposztás gölődény előtt ült a
legkomolyabb intentiókkal.</p>
<p>– Itthon van ő excellentiája a cancellár?</p>
<p>– Nos aztán? kérdezé a kapus, a félpofáját teletömve
gölődénynyel.</p>
<p>– Lehet audencziát kapni nála?</p>
<p>– Honnanvaló lehet ez az úr? (A kapus a háta mögé beszélt a
feleségéhez.) Nem tudja az úr, hogy Bécsben tizenkét órakor minden
becsületes ember ebédnél ül? Tehát «mi» is.</p>
<p>– Hát délután nem fogad ő excellentiája?</p>
<p>A kapus majd kiejté a szájából a gombócz falatot, úgy
röhögött.</p>
<p>– Te! Asszony! Délután? Audiencziázni? Hahaha! Ez az úr most jön
Törökországból.</p>
<p>Ocskay meggondolta, hogy az oroszlánt sem jó háborgatni, mikor
lakomázik; meg az is eszébe jutott, hogy maga is ebédre hivatalos,
pontban tizenkettőre. A közös jóbarát már talán éhes is lesz: ne
várakoztassuk. Visszavitette magát a fehér angyalba.</p>
<p>Scharodi már nyugtalanul várta. <span class="pagenum"><a name=
"Page_112" id="Page_112">-112-</a></span></p>
<p>– Már itt a mi kedves barátunk. Asztalon a leves. Csak te rád
vártunk. Gyere fel egyenest.</p>
<p>S vitte karonfogva Ocskayt a maga szobájába.</p>
<p>Ocskayra kellemetes meglepetés várt. Az a mi közös jó barátunk
senki sem volt más, mint a politzei registrátura főnöke. Jó barát
reggel óta.</p>
<p>– Herr von Ocskay; Herr von Federreiter; mutatá be egymásnak
Scharodi.</p>
<p>Véghetetlenül örültek, hogy ismét szerencséjük van
találkozhatni.</p>
<p>Federreiter úr csakugyan fidélis egy czimbora volt – tányérok és
poharak között; egészen más ember, mint a kalamáris és porzótartó
mellett.</p>
<p>– Nagyon jól tette ön, hogy a fehér angyalba jött szállni! mondá
parolát csapva Ocskay tenyerébe: ez a legkreuzfidélebb kocsma a
császárvárosban, mind ide szállnak a magyar urak; azok az én
legjobb kundsaftjaim. Káromkodnak, poharat törnek, fejeket
bevernek; de semmi államellenes complottba nem ártják magukat. Egy
szabadkőmüves sincs közöttük. No majd leves után sok anecdotát
mondok el róluk.</p>
<p>És tartotta aztán víg történetkékkel az egész társaságot, a
miknek némelyike csintalan is volt; de azért szabad volt azokon
Ozmonda grófnőnek is kaczagni: hisz ő már özvegyasszony.</p>
<p>Ocskay, hogy kiegészítse a traktát, behozatott egyet a tokaji
boros átalagokból. Az volt Federreiter úrnak a gyönge oldala. «Már
csak ez az egy is megérdemli, hogy soha el ne bocsássuk, meleg
keblünkre szorítva, Magyarországot! Be fölséges ital! Királya az
italoknak!</p>
<p>Ettől a bortól aztán Federreiter barátunk nemcsak beszédes lett,
de még nótás is. Asztal vége felé, pipagyújtás előtt, eldanolta a
társaságnak a «der liderliche und versoffene Jerum»-ot, meg a «Mir
is alleseins, habi a Geld, oder keins». Scharodi kisérte a nótát
gitárral.</p>
<p>Derék nóták: egész Bécs dalolja őket. <span class=
"pagenum"><a name="Page_113" id="Page_113">-113-</a></span></p>
<p>– Ezek mind az Augustin nótái, mondá Federreiter úr. Oh a mi
Augustinunknak nincsen párja! Hallotta hirét kegyelmed? Hogy ne
hallotta volna? Az egész világon éneklik ezt a nótát: «Ei du lieber
Augustin». – Ezt a nótát a nagy pestis idején szerzette a ficzkó,
mikor minden ember kétségbe volt esve, s csak úgy hullottak el az
utczán a bécsiek, mint a legyek. Augustin pajtás meg úgy leitta
magát boróka pálinkával, hogy az utczán eldőlt s ott maradt
heverve. Mikor aztán éjjel jött a «Todtenbruderschaft» a
halottgyűjtő szekérrel, összeszedni a hullákat az utczákon,
Augustint is annak nézték, feldobták a szekérre, kivitték a
temetőbe, ott a nagy közös sirba belevetették a többiek halmára s
ott hagyták reggelig. Mikor azután felocsúdott Augustin, akkor
látta eliszonyodva, hogy micsoda társaságba került. Kikeczmelgett a
sirból, megkereste a dudáját s hazament; estére még nagyobb kedvvel
énekelte a «Hei du lieber Augustin»-t a fehér angyalban. Mert ez a
legkedvesebb kocsmája. Hiszen majd meglátja őtet kegyelmed
szombaton este. Akkor szokott itten énekelni. Olyankor
ember-hátán-ember üli tele a bécsi világ a vendégtermet, csakhogy
az Augustint hallhassák. Aztán mikor valami bolond nótára rágyújt,
utána énekli azt az egész társaság, utoljára még tánczolnak is
hozzá. De olyan is az ő nótája, hogy az embernek a talpát
csiklandozza, mikor az azt énekli, hogy «Rock is weg, Stock is
weg;» az embernek az inába áll a tánczgörcs.</p>
<p>S jucundus nagy kedvében még azt is megtette Federreiter úr,
hogy egy «Schnadahüpfert» közrebocsásson a társaság előtt, a mihez
Scharodi danolta Augustin nótáját: «Den Weibern gehört der Brunnen,
Den Mann der Wein erfreut.» (Asszonynak való a kút, Férfit felvidít
a bor.)</p>
<p>– A komoly magyar urak ezt persze csak nevetik, szólt a táncz
után, kissé restelve a dolgot.</p>
<p>A magyar urak pedig generosusok. Ocskay utána akart menni a
czimborának. <span class="pagenum"><a name="Page_114" id=
"Page_114">-114-</a></span></p>
<p>– Dehogy is nevetjük. Nálunk is szokás az. Ha egy tánczravaló
nóta megzendül, összeüti magyar ember a bokáját. Kérje csak fel,
barátom uram, Ozmonda grófnét, énekelje el azt a nótát, hogy «Azt
mondják, hogy nem illik a táncz a magyarnak.»</p>
<p>– Kérjük nagyon szépen! Federreiter úr háromszor is kezet
csókolt Ozmondának, míg a grófné csakugyan ráhagyta magát birni,
hogy szép csengő hangjával elénekelje azt a dallamos nótát, a mihez
aztán Ocskay, csipőre tett kézzel, összevert sarkantyúval nehány
délczeg tánczmozdulatot tett, sőt a nóta végén, a hol azt mondják:
Illik gyöngyös pártához, Kócsagtollas főhöz; Illik sarkantyús
csizmához, Pillangós czipőhöz,» még egy fordulatra magát az éneklőt
is elragadta.</p>
<p>– Fölséges! Magniperb! Kiabált Federreiter úr. Ezt én nem tudom
utána csinálni! Hogyan is volt csak?</p>
<p>De már másodszor nem volt kedve Ozmondának magát produkálni.
Engedelmet kért, hogy szobájába vonulhasson.</p>
<p>Az urak aztán még ott maradtak pipázni, kvaterkázni, adomázni,
Ocskay természetesen smollist ivott Federreiter úrral, s per tu
pajtások lettek. Estefelé, az elváláskor, Federreiter úr
meginvitálta a két jó barátot másnap estére, oda le az
extrazimmerbe, a hol Salamandert fognak dörzsölni egymással.</p>
<p>Ennek a napnak egyéb eseménye nem volt.</p>
<p>Másnap korán reggel azonban már kiránczigálta Ocskayt az ágyból
egy rendőrszolga. Azonnal siessen fel a Politzeyre: idegenek
registraturájába.</p>
<p>Ugyan mit felejthetett nála az ő kedves jó czimborája, hogy
olyan sürgetős a találkozása? A délutánt sem várhatja?</p>
<p>Felballagott a Registraturára. Ott találta már Federreiter urat,
a rácsos iróasztala előtt ülve, nagy, rubrikázott könyvek közé
elsánczolva. Az nem sietett eléje kezet szorítani. <span class=
"pagenum"><a name="Page_115" id="Page_115">-115-</a></span></p>
<p>Ismét elől kezdődött a tegnapi benevolisatio. «Kinek hívják?
Hány esztendős? Mi a vallása?» s a többi.</p>
<p>Mikor ez mind meg volt, akkor azt kérdé nagy hivatalos
szárazsággal Federreiter úr az inquisitustól:</p>
<p>– Miféle viszonyban van az úr azzal az asszonysággal, a kivel
tegnap együtt mulatott?</p>
<p>Ocskaynak majd a feje tetején ugrott ki a szive dühében e kérdés
miatt.</p>
<p>– Hát mi köze van ahhoz az urnak? Kiáltott vissza, teljes
tüdejéből.</p>
<p>– Csak lassan uram! A hangos beszéd pénzbe kerül. Nálunk
Sittenpolitzey van: a közerkölcsiséget szigoruan veszszük.
Paragraph so – und – so – azt rendeli, hogy a kik a kocsmákban
asszony-személyekkel együtt esznek, isznak, énekelnek és
tánczolnak, item: a ki nyilvános szállókban férfi és asszony
személy két egymás mellett levő, de közös ajtóval összekötött
szobában tartózkodnak, szigoruan kérdőre vonatnak, hogy miféle
törvényes, avagy törvénytelen összeköttetés áll fenn közöttük? Mert
az utóbbi esetben a férfi 7 naptól 14-ig terjedő börtönre
itéltetik, hetenkint két napi bőjttel súlyosítva; a «das Mensch»
pedig a bűnbánó leányok zárdájába csukatik be. Ez a szigorú rend
nálunk. Annálfogva feleljen az úr: rokona önnek amaz
asszonyság?</p>
<p>– Hát persze, hogy rokonom. Unokahugom.</p>
<p>– Hányadik ágon?</p>
<p>– Az első ágon.</p>
<p>– Hisz az grófné.</p>
<p>– A férje után.</p>
<p>– E szerint beirom, hogy a «testvére» az urnak.</p>
<p>– Azt sem bánom; szólt Ocskay nevetve.</p>
<p>– De ne tessék ezen nevetni; dörmögé halkan a főnök, mert
különben olyan hamar beteszik a szép grófnét a «Hübschlerin»-ek
közé, hogy észre se veszi.</p>
<p>– Ne féltse ön azt a grófnét!</p>
<p>– Jól van, el lehet menni. <span class="pagenum"><a name=
"Page_116" id="Page_116">-116-</a></span></p>
<p>Délután aztán, mikor Federreiter úr, meg Ocskay összekerültek a
fehér angyalban a Kneipolásra, azt mondá az oberregistrator:</p>
<p>– Megbocsáss, pajtás, valaki denunciált: meg kellett ejtenem a
vizsgálatot, különben a hivatalom bánja; igen okosan feleltél, én
is úgy feleltem volna a te helyedben. Csak arra figyelmeztesd a
hugocskádat, hogy mikor magányosan megy a Grabenre sétálni, mindig
a kezében vigye az imádságos könyvet s aztán sétáljon be a
Szent-István templom egyik ajtóján, a másikon meg ki; mert különben
az ilyen szép asszonyt megszólitja a politzey: ő meg azt pofon
találja felejteni s kész a veszedelem.</p>
<p>Akkor aztán leültek inni.</p>
<p>Ocskaynak a dolga ezen a napon csak annyival ment előbbre, hogy
Wratislaw kapusának egy tallért csúsztatva a markába, az által
bebocsáttatott a palotába. Ott azonban mindjárt az előszobánál
hajótörést szenvedett az expeditiója: az inas arra a kérdésére,
hogy itthon-e az excellentiás, azt a választ adta, hogy «itthon
van, de beteg.» Pedig épen előtte eresztettek be egy czifra ruhás
urhölgyet, a ki nem úgy látszott, mintha doktor volna. Vissza
kellett térnie. Későn jutott eszébe, hogy az inasnak is kellett
volna adni egy tallért. No majd holnap.</p>
<p>Ez így ment napról-napra egész gratiával. Ocskay senkit sem
talált otthon, a kit keresett, meg a kihez a bántól ajánló levelei
voltak; a ki otthon volt, vagy beteg volt, vagy úgy el volt
foglalva államügyekkel, hogy nem ért rá őt elfogadni.</p>
<p>No, de azért nem panaszkodhatott, hogy unja magát. A kedélyes
Bécsben mindig jól lehetett mulatni. Ott volt a «paradicsomkert,» a
bécsi világ kedvencz mulatóhelye, tengercsigákból rakott
grottáival, mesterséges aranybányájával, melyben ezüstből készült
bányászok vágták az érczet, örök mozgásban tartva mesterséges vizmű
által. Ott bámultathatta délczeg alakját a bécsi elegáns világgal s
bámulója akadt elég. Hallhatta a hires bécsi hárfajátékos
<span class="pagenum"><a name="Page_117" id=
"Page_117">-117-</a></span> nevezetes nótáját: «herdegatta
(ördögatta) blaue Hosen!» próbálgathatta a kuglizási tehetségét az
István torony tekepályáján, versenyezve a két barátjával, hogy
melyik teszi meg a hires «Mux» lökését mind a kilenczre? Abban az
évben nyilt meg Bécsben az első opera-szinház is, játszottak benne
hetenkint kétszer: az is jó mulatság volt. Megnézte a törpék
lakodalmát is. Bécsnek akkor valami nyolcz törpéje volt, azok
között egy kitanult orvosdoktor. Mindenek felett való mulatság volt
azonban a fürdőkben, a hol óriási nagy termekben alant a
vizmedenczében a város elegáns hölgyei fürödtek, (magától
értetődik, hogy fürdő-öltözetben), a gavallér urak pedig a
galleriákon gyülekeztek össze, s onnan enyelegtek, udvaroltak,
pénzt hajigáltak le a vizbe a hölgyek közé, s nagy mulatság volt, a
mint azok azt elkapták, vagy a viz fenekéről felbuvárkodták.</p>
<p>Így csak eltelt az idő egész szombatig. Akkor meg következett az
Augustin productiója a fehér angyalban.</p>
<p>A hirhedett népénekes már akkor vén sas volt. Csak hetenként
egyszer hagyta magát rávenni, hogy régi kedvencz kocsmájában, a
fehér angyalban gyönyörködtesse a bécsieket. Ezen az estén
belépti-dijat szedtek a kocsmába letelepülő vendégektől, mégis
megtelt az ivóterem; a ki be nem fért, kinn maradt az utczán, oda
adatta ki magának a «Schoppen»-jét s az ablakon keresztül hallgatta
a kedvencz troubadour nótáit.</p>
<p>Úgy kellett biz azt már talyigán felhozni s két ember fogta a
két hónalján, mikor beexpediálták a vendégterembe. A kakas-tollas
süvege lelehullott a fejéről, s a feje is csak úgy lógott a szárán.
Az egyik ember hozta a dudáját, a másik a gitárját. Mikor letették
a szalmaszékre, csak úgy összeesett, mint egy tánczbáb
(Gliederpuppe). Megszokta azt már nála a közönség. Így megy az
mindig. Csendes delirium tremens emészti naphosszant a népdalnokot:
reszket minden tagja, beszélni sem tud már, sem a lábán állni;
hanem a mint a publikum <span class="pagenum"><a name="Page_118"
id="Page_118">-118-</a></span> vivátozását meghallja, akkor életre
ébred; felvillannak a szemei s tüzben kezdenek égni; a hülye
tekintet gúnyra vigyorodik, s a mint aztán reszkető kezébe
odanyomják a wachholderes poharat (más italt be nem vesz már) s a
mint annak a tartalmát rángatozó mozdulattal beöntögeti fogatlan
szájába, egész más ember lesz; széjjel néz, köszönget, s mikor
aztán még a duda fuvóját is a szájába dugják, akkor már egészen
otthon van. Minden nótája eszébe jut. Az a duda az ő kedvencz
szerszáma. Az maradt rá az apjáról, mint szegény árvagyerekre, a
kinek az apja elitta a házát a feje fölül; az volt az ő anyja,
dajkája, gondviselője; az a duda. Mindig annak a nótáit kell elébb
végighallgatni a közönségnek, a míg csak el nem érkezik az
elérzékenyedés stadiuma a művésznél, a mikor aztán megtelnek a
szemei könynyel, s egyszer csak azt mondja a duda, hogy «nyekk,»
nem adja tovább a hangot. Akkor aztán még egy pohár borókaszesz, s
az egész jó kedv, a pajkos csipkedő kedély visszatér, nem reszket
már a művésznek semmi tagja, hanem a dal rhythmusára rángatózik s a
tréfás dal felvillanyozza, magával ragadja az egész társaságot.</p>
<p>Ocskay is tudott mulatni rajta. Ozmonda nem volt ott. Nők nem
jártak ilyen helyekre, akkor. Ő csak egyedül ült egy asztalnál. Az
éneken is mulatott, de még inkább a publikumon. Az is egy mulatság,
azt látni, hogy milyen jól tud mulatni a bécsi közönség. A hol más
csak mosolyog, ott a bécsi kaczag, s a hol más kaczag, ott a
bécsinek már a mellényéről szakadnak le a gombok.</p>
<p>Különösen egy válogatott pofákból álló társaság, mely a
népénekeshez legközelebb álló kerekasztalnál foglalta el a helyét
már kora délután, tüntette ki a jó kedvét a legrakonczátlanabb
tombolással.</p>
<p>– Ezek nekem egészen ismeretlen pofák! mondá Scharody Ocskaynak.
Soha sem láttam őket. Pedig minden vendégemet ismerem.</p>
<p>Mikor Augustin a kedélyes dalokból egy-egy strófát <span class=
"pagenum"><a name="Page_119" id="Page_119">-119-</a></span>
elénekelt, a kerek asztal társasága utána énekelte azt, harsogó
tele torokkal; s a refrainet: «O Jerum, Ui, O Jerum», meg az «Alles
ist mir einerlei»-t, az összes vendégsereg hangoztatta utána.</p>
<p>Végre az «O du lieber Augustin»-t követelte a közönség. Ez
maradt fenn örökidőkig kedvencz nótájának. Minden asztalon kopogott
a pohár-fenék, a közóhajtás nyomatékos kifejezéseül. «Halljuk az O
du lieber Augustint!»</p>
<p>A vendégek mind a jelenlevő Ocskayra néztek, mintha
figyelmeztetnék, hogy no most hallasz valamit, a mit még nem
hallottál, Bécs rettegtetője! hajdan félelmetes Rákóczy
villáma!</p>
<p>A kerekasztalnál ülők többen mutogatták Augustinnak, olyanforma
némajátékokkal, a mi a bajuszkipödrést fejezi ki, hogy mit várnak
tőle.</p>
<p>Az egész sokaság közt egyedül Ocskay viselt bajuszt. Könnyen
kitalálhatta, hogy róla lesz szó a nótában.</p>
<p>Ott maradt, megvárta. Gondolta magában: «bolondok! Ágyúval sem
tudtatok a helyemből kimuzsikálni valaha, most azt hiszítek, hogy
dudával puskáztok ki?»</p>
<p>Augustinnak elébb egy kicsit gyantázni kellett,
wachholderrel.</p>
<p>Akkor aztán felkelve a szalmaszékről, a nyakába akasztott
gitárral, s egyik lábát a másik után satir-ugrásokra kapkodva fel,
rákezdé a nótáját:</p>
<div class="poem">
<div class="stanza"><span class="i0">«Ei du lieber
Augustin<br /></span> <span class="i0">’S Geld ist hin ’s Mensch
ist hin.<br /></span> <span class="i0">Rock ist hin, Stock ist
hin.<br /></span> <span class="i0">Ei du lieber
Augustin<br /></span> <span class="i4">Alles ist
hin.»<br /></span></div>
</div>
<p>Hej milyen frenetikus «jubel» követte ezt a nótát. Kétszer is
utána énekelte azt az egész közönség, asztalverő kancsó-fenékkel
helyettesítve az orchestrumot.</p>
<p>Augustin megint gyantázott, azt jelezte, hogy új vers
következik. <span class="pagenum"><a name="Page_120" id=
"Page_120">-120-</a></span></p>
<p>– Silentium! ’S Maul halten! figyelmezteté egymást a
közönség.</p>
<p>Következett az új vers:</p>
<div class="poem">
<div class="stanza"><span class="i0">«O du lieber
Augustin<br /></span> <span class="i0">Trutz ist hin, Kurucz ist
hin,<br /></span> <span class="i0">Kommt schön zahm jetzt nach
Wien<br /></span> <span class="i0">Oh du lieber
Augustin<br /></span> <span class="i4">Alles ist
hin!»<br /></span></div>
</div>
<p>Vezuvkitörése a kaczajnak következett erre a versre. Minden
torok egy kráter lett, miből a röhej lángoszlopa lövellt fel a
boltozatig. Annyi éveken át elfojtott boszuság, elnyelt harag
földalatti gázai, lávái törtek ki e pillanatban kegyetlen
visszatorlásra. Így vetteti a levegőbe a bécsi nép a maga
ellenségét.</p>
<p>Ocskay megvallotta magában, hogy ez a földalatti
aknafelrobbantás nemcsak sikerült, de meg is van érdemelve, s a mi
a legfőbb dolog: igazságos is. Biz az úgy van. «Trutz ist hin,
Kurucz ist hin. S jön fel most szép szeliden Bécsbe! Nincs mit
védelmezni rajt.»</p>
<p>De már ezt a verset az egész társaság utána énekelte
Augustinnak, ötször, hatszor, tízszer is egymásután. Fogják ezt már
énekelni minden utczán, évtizedekig fogják énekelni.</p>
<p>Ocskay László philosophi nyugalmat akart constatálni s még egy
kancsó Gumpoldskirchenit rendelt magának, tüntetve vele, hogy nincs
szándéka megfutni az egyenlőtlen harczból, habár százan énekelnek
is egy ellen.</p>
<p>– Silentium! kiálták a kerekasztalnál. Augustin új verset fog
énekelni.</p>
<p>Elcsendesült mindenki. Ocskay nagy hallgatva pödörgette a
bajuszát. Augustin rákezdé a verset:</p>
<div class="poem">
<div class="stanza"><span class="i0">«O du lieber
Augustin,<br /></span> <span class="i0">Ohr ist weg, Ehr ist
weg,<br /></span> <span class="i0">Kuruczember liegt im
Dr…<br /></span> <span class="i0">O du lieber Augustin<br /></span>
<span class="i4">Alles ist weg!»<br /></span></div>
</div>
<p><span class="pagenum"><a name="Page_121" id=
"Page_121">-121-</a></span></p>
<p>De már ez nem volt tréfa.</p>
<p>– Oda a fül, oda a becsület! Ki súgta ezt be annak a dőre utczai
énekesnek?</p>
<p>Pokolbeli hahota támadt erre a kerekasztalnál, valamennyien
rákezdték az új verset ordítani; de nem jutottak ám el odáig, hogy
«Ohr ist weg, Ehr ist weg,» mert Ocskay felkapta az eléje tett
boros kancsót s úgy vágta a kerekasztal emberei közé, hogy a
melyiket eltalált közülök, az orra bukott tőle, s aztán nem várta,
hogy megtámadják, hanem felkapta a székéhez támasztott kurtanyelű
fokost s elővette a régi kurucztempót, ő ment rohamra az egész
társaság ellen. Az a fokos pedig átkozott rossz szerszám. Egy hajrá
alatt tiszta volt a kocsma. Ocskay egy maga mind kiverte az egész
kompániát. Nem volt ez valami nagy hőstett: a közönség, kivéve a
kerekasztalt, csupa merő békeszerető jámbor polgárból állt, amazok
pedig pipogya ficzkók voltak, csak a hátukat tartották a fokosnak,
hogy a fejüket ne érje. Ocskay László maga maradt a borral öntözött
csatatéren.</p>
<h2>A KÉT KERESZT.</h2>
<p>Ez volt az utolsó hőstette Ocskay Lászlónak Bécs városában.</p>
<p>Elmondhatta ő is magáról, a mit Shakespeare mondat Coriolannal a
volscusoknak: «Egy magam dúltam köztetek a városotok falain
belől!»</p>
<p>A mulatság után Scharody valahonnan az asztal alól bújt elő
négykézláb.</p>
<p>Ocskay restelte nagyon a dolgot.</p>
<p>– Megbocsáss! mondá kedvetlenül Scharodynak, hogy neked ezt a
kárt okoztam. Megfizetek érte.</p>
<p>– Dehogy fizetsz! dehogy tettél te nekem kárt. O kontrer: most
már egészen felcsaptad a kocsmámnak a renomméját. Dűlni fog ezentúl
ide a vendégsereg. Szeretik az <span class="pagenum"><a name=
"Page_122" id="Page_122">-122-</a></span> ilyent nagyon a bécsiek.
Egészen a tetszésükre van az efféle tréfa. A rothe Dachel azzal
kapott fel olyan nagy hirre, hogy volt egy hentesmester vendége, a
ki minden este tisztára kiverte a publikumot a kocsmából. Pénzért
is megveszik az ilyen gaudét.</p>
<p>– Jól van, jól. (Azért csak még is jobb szerette volna Ocskay,
ha ez az egész vitézi szinjáték nála nélkül történt volna meg).</p>
<p>– Hanem már most ne várd, míg a politzeyra czitálnak, hanem
eredj fel holnap még templom előtt magadtól a Registraturára s tedd
le az öt forint birságot. Ennyi jár azért a kis vitézkedésért.</p>
<p>Ocskay boszus volt; felment a szobájába.</p>
<p>Ott azután törte rajt a fejét, hogy vajjon miféle áruló járhat
itt Bécsben, a ki az ő életének végzetes titkát közölte a
Bänkelsängerrel? «Ohr ist hin!»</p>
<p>Hányan vannak, a kik ezt tudják?</p>
<p>Hárman: Csajághy, Sándor öcscse, meg Marczi.</p>
<p>De négyen: Ozmonda a negyedik.</p>
<p>Az a másik három messze van innen. Csak Ozmonda van itten. Ő rá
vesse a gyanuját?</p>
<p>A mint így járkál alá s fel, töprengve, meg-megállva, az utczán
csatangoló csoportok mindenféle zajgását hallgatva, egyszerre csak
megüti a fülét egy nóta. Ráismert a rhythmussáról, hogy ez magyar
népdal. Hallgatott, figyelt. A mint közelebb jött a danoló, a
dalnak a szövegét is kivehette. Meg is állt a danoló az ablaka
alatt, hogy jobban meghallhassák ott fenn.</p>
<div class="poem">
<div class="stanza"><span class="i0">«Labancz már Ocskay; sok vitéz
hadnagyi<br /></span> <span class="i0">Átkozva siratják az ő
labanczságát; –<br /></span> <span class="i0">Verje meg az Isten
állhatatlanságát!»…<br /></span></div>
</div>
<p>Ez az ő embere.</p>
<p>A düh felforralta vérét!</p>
<p>Két pisztolyát hirtelen övébe dugta s fokosát kezébe kapva,
rohant ki a szobából, le a grádicsokon.</p>
<p>Mire az utczára leért, már nem talált ott mást, mint
<span class="pagenum"><a name="Page_123" id=
"Page_123">-123-</a></span> két nyárs-polgárt, a kik egymást
támogatva jöttek haza a korcsmából s magyarázták egymásnak a
csillagoknak és az asszonyok nyelvének a járását. Hanem a
veres-torony kapu táján hangzott egy tilinkó, a mi azt a nótát
fujta: «Repülj fecském ablakára!»</p>
<p>Máskor könybe borult, most szikrázott a két szeme, mikor az a
nóta szólalt meg a hallatára. Rohant oda.</p>
<p>A tilinkós már akkor nem volt a veres-torony kapunál.</p>
<p>Ezt a nótát pedig itt Bécs városában nem tudja más fújni, csak
magyar.</p>
<p>Megint megszólalt az az éjszakában; de már a hidon túl, a Wien
folyam tulsó partján. Ocskay követte. Néha a tilinkó felváltva
rákezdé a Rákóczy nótát. Hej Rákóczy, Bercsényi! Majd meg azt, hogy
«Szegény magyar vér!» Ugy látszott, hogy egészen az Ocskay
csalogatására fújják mindezeket a nótákat, s a kik fújják,
szándékosan csalogatják maguk után. És a mellett arról is
bizonyosak, hogy ha Ocskay megkaphatja azt, a ki ezeket a nótákat
fújja, akkor ő öli meg azt, vagy az őtet, de az halálos találkozás
lesz. Meg meg szaladnak előtte. Ocskay látja a gyér lámpák
világánál el-elosonni a futó árnyékokat; s neki-neki iramodik, hogy
utolérje őket.</p>
<p>Igy kicsalogatják lassankint Bécs legrongyosabb, piszkosabb
külvárosába, a hol még vályogkunyhó, deszkabódé az egész utcza, s
sár van nagy szárazságban is. Nem is hitták még azokat utczának,
csak Luknak (Lucke). Szép elnevezéseik voltak. Kleber-lucke, (a hol
az agyagba beleragad az ember lába), Schebenzer-lucke (a
pozdorjától, a mivel végig volt hintve; itt kendertilolók laktak),
Kumpf, Koth, Kater-utczák (csupa sár, rongy, piszok) a legalsóbb
népsöpredék csodatanyái. Azután a békamocsár, a minek a környékét
csupa czigány meg koldus lakta, földbevájt putrikban.</p>
<p>Ocskay úgy elveszhetett volna ezeken a helyeken, hogy nyomára
sem akadt volna többé senki.</p>
<p>Nem gondolt ő most erre; csak üldözte a csalogató <span class=
"pagenum"><a name="Page_124" id="Page_124">-124-</a></span>
tilinkóst. Megöli azt, akárki legyen is. Csak egy
pisztolylövésnyire beérhesse! Csak egy pillanatra megálljon előtte!
Holt ember lesz belőle. Hátha az is van olyan jó vitéz, mint ő? Hát
akkor ketten fognak lefeküdni. Két halott lesz belőle.</p>
<p>Azoknak azonban, a kik így csalogatták maguk után, valami
különös okuk lehetett rá, hogy meg ne álljanak előtte. Néha már
egy-egy egész riha-csoport körülkerítette valami sötét
utczakanyarulatnál; de egyszerre egy éles sípfüttyentésre
szétrebbent valamennyi, mint az éjmadarak, s ismét tovább,
távolabbról hangzott a tilinkó.</p>
<p>Utoljára már annál az ároknál találta magát, a mi Bécs
külerődítvényeit elválasztja a várostól. A sánczoknál felhangzott
az előőrsök vontatott kiáltása: «Ki vagy? megállj!»</p>
<p>Olyan kietlen, zord helyen volt, a hol nem tudta többé tájékozni
magát. Emberölő kedvét még a félelmes környék sem lohasztotta.
Hiszen épen az ilyen hely jó a gyilkolásra: ez a mély út, ezek a
düledező palánkok, ezek az embermagas burjánnal körülnőtt falak,
tetőtlen omladékok, a török-ostrom maradványai, elhagyott kutak, a
mikben soha sem fogja keresni senki, a kit egyszer beledobtak; a
putri házak, a miknek az ablakán befolyik a sár, sötét tömpölyök,
mikben a békák ümmögnek melancholicusan.</p>
<p>Egyszerre kibukkant a hold a szétszakadozó sürű felhők közűl s
bevilágította szomorú halottfényével a várost; a mi fehér volt, még
fehérebb lett, a mi fekete, még feketébb.</p>
<p>Egy útféli domb tetején két egymás mellé állított nagy magas
követ látott nem messzire. Azt hitte, hogy azok útjelzők, s
odament, abban a hitben, hogy majd azok útba igazítják.</p>
<p>Talán meg is találta, a mit keresett.</p>
<p>Az a két magas kő volt «a két veszekedő testvérek emléke».
<span class="pagenum"><a name="Page_125" id=
"Page_125">-125-</a></span></p>
<p>Egy-egy nagy kereszt volt mind a kettőre felvésve, és alatta ez
az epitaphium:</p>
<p>«Itt nyugosznak a két veszekedő testvérek, Péter és Mátyás, kik
ezen a helyen párviadalban addig ölék egymást, míg mind a ketten
nyomorultul meghalának. Isten irgalmazzon szegény lelkeiknek.»</p>
<p>Ocskaynak úgy tetszék, mintha azok a kövek mozognának, mikor a
szél rájuk fú. A szél süvöltése úgy beszélt hozzá, mint valami
emberi szózat.</p>
<p>Egy rémgondolat járta szivét keresztül. Talán az a ferdeképű
planéta súgta azt meg neki, a ki meghallotta Jávorkáék esküvését, s
most azt küldözi szerteszéllyel bűbájos sugarai útján.</p>
<p>Hátha a három férfi közül, a ki titkát ismeri, épen a testvér
az, a ki előtte fut? Ő az, a kit halálra keres.</p>
<p>– «Ha elárulod valaha ezt a zászlót, ha megcsalod valaha ezt az
asszonyt: testvéred lesz a gyilkosod!»</p>
<p>Ledült bénultan a két sírkő közös talapjára, s fejét két kezére
hajtá.</p>
<p>Végig bámult a ködbe burkolt nagy városon, a minek
háztömkelegéből magasra mered fel az a hegyes torony, a
holdsugárban fénylő arany sassal.</p>
<p>Hogy került ő ide?</p>
<p>Mi vezette őt ehez a balhirmondó kőpárhoz?</p>
<p>Nem volt bátorsága a tilinkóhangot tovább üldözni. Meg volt
rémülve. Nem tudott felkelni a kőről, a mi azt a két testvért
nyomtatja el, a kik egymást agyonölték.</p>
<p>Borongásából lódobogás riasztá föl. Az őrjárat jött, mely a
sánczolatot éjjel be szokta lovagolni.</p>
<p>Ocskay eléje ment s megszólítá az őrvezetőt.</p>
<p>– Micsoda hely ez itt?</p>
<p>– A Währinger-Spitz.</p>
<p>– Eltévedtem – borosfővel; szeretnék a városba
visszatalálni.</p>
<p>– Jőjjön utánunk az úr; elvezetjük az alléeig, onnan azután
egyenesen hazatalál a városba. <span class="pagenum"><a name=
"Page_126" id="Page_126">-126-</a></span></p>
<p>Nem messze a kettős emlékkőtől volt az a szép jegenyefasétány, a
minek a helyén most a szarvas-utcza emeletes házai vannak; az
hosszan egyenesen benyult a városba.</p>
<p>– No csak ezen az úton Isten hirével.</p>
<p>Ocskay neki indult a sétánynak. Valamit érzett, a mit
gyermekkora óta nem ismert: félelmet. Ha e vén fatörzsek
valamelyike mögül egyszerre csak eléje találna toppanni egy sötét
alak, s ezt kiáltaná rá: «megállj! térdre! imádkozz, meghalsz! Én
vagyok Ocskay Sándor!» mivel védelmezné magát? Nincs fegyver, a mi
az ellen megoltalmazza.</p>
<p>Futott! A saját árnyékától megijedve, mikor az egy puszta falra
vetődött!</p>
<p>Lélekszakadva futott végig a hosszú, emberlaktalan sétányon és
utczán. Ruhája csupa sár volt, haja csupa veríték, izzadság, mikor
a fehér angyalhoz hajnaltájban visszajutott. Csak úgy vetette le
magát az ágyra, le sem vetkőzött.</p>
<h2>A KRETHI ÉS PLETHI.</h2>
<p>Az a félelmes város-rész, a melyet az éjjel Ocskay László
bekóborolt, az elhagyott «zsidófertály» volt.</p>
<p>Harmincz évvel e történet előtt még egy egész városnegyedet
birtak Izrael gyermekei a császárvárosban, ekkor elkezdtek felőlük
mindenféle borzalmas hireket terjeszteni, hogy a közkutakat a
városban megmérgezik, hogy a szentségtartóból a szent ostyát
kilopták s megfertőztették, hogy husvéti ünnepi szertartásaikhoz
keresztyén gyermekek vérét használják, találtak egy holt kezét az
utczán, s a zsidókra fogták róla, hogy azok törik fel a sirokat; a
császárt el akarták fogni a kuruczok, azokkal is a zsidók
conspiráltak; Tökölyivel egy követ fújtak, majd meg a megmérgezett
gyertyákat keresték rajtuk, a mikkel a császárt meg akarták ölni.
Utoljára a Burg udvari kápolnájában tűz ütött ki, maga a császárné
Eleonora is csak csoda által menekült meg a tűzhaláltól: azt is a
zsidók <span class="pagenum"><a name="Page_127" id=
"Page_127">-127-</a></span> rovására írták. – Ezt már nem tűrhették
tovább a hű bécsi polgárok; felkérték a császárt, hogy űzze ki a
zsidókat Bécsből és minden országából: ők elvállalják mindazt az
adót, a mit a zsidók eddig fizettek. Lipót császár kegyelmesen
meghallgatá hű alattvalói kivánságát s kiadta a rendeletet,
miszerint az összes Mózesvalláson levő lakosság öt hónap alatt
bonyolítsa le az ügyeit és hagyja el a várost és az országot. Igy
maradt pusztán a zsidó város. Az elhagyott zsidóházakra pedig nem
akadt vevő. Azt beszélték, hogy azok meg vannak átkozva. Potom áron
sem, ingyen sem kellettek senkinek. Ott maradt egy egész
városnegyed üresen: jó menedék mindenféle napvilágkerülő
gyülevésznek. Nehány év mulva aztán a császár is, meg Bécs városa
is visszahívta a zsidókat; nem tudott náluk nélkül megélni, egypár
száz vissza is költözött, de az mind a gazdagabb fajtából való
volt, a ki privilegiumokat kivánt magának biztosíttatni; s egynek
sem volt kedve az elhagyott zsidó-fertályban lakni; ellenkezőleg
mind a belvárosban akartak letelepülni, a hol közel van a politzei
és a militär. A hirhedett Oppenheim még fényes palotát is
építtetett magának a Szent-Péter téren, ő volt a birodalmi
financziák rendezője, a kit még hős Savoyai Eugen is nagy
magasztalással emlegetett: Oppenheim nélkül nem lehetett volna
háborút viselni. Ennek a főzsidónak még audienczia-napon kívül is
szabad volt a császári Burgba behajtatni a hintójával s a
Schweizer-Stiegen át menni fel az uralkodóhoz, a mikor neki
tetszett. Különben is nagy pompát űzött. E miatt aztán egyszer a
péklegények, meg a kéményseprőlegények felbőszítették egy vasárnap
délután a bécsi populatiót, s megrohanták Oppenheim palotáját, be
is törtek, összetépték a számadásos könyveit, kirabolták a
kincseit, magát is megtépászták: katonaságnak kellett ellenük
kivonulni ágyúkkal, úgy lett tiszta a tér. Egypárt a hősök közül
megfogtak s stante pede oda akasztották fel az Oppenheim palota
kiülő ablakvasaira: egy füstfaragót, meg egy kardfényesítőt.
<span class="pagenum"><a name="Page_128" id=
"Page_128">-128-</a></span></p>
<p>Elfelejtette ezt mind már régen a bécsi nép. Azóta hét esztendő
mult már.</p>
<p>Hanem a zsidóváros még mindig olyan üres volt; házai egymásra
düledeztek; utczáin feltaposatlan maradt a sár, falai közt
burjánzott a gaz; bejárhatta azt Ocskay László keresztben,
hosszában, a nélkül, hogy másforma emberekre bukkant volna, mint a
kik hátulról osonva közelítenek, s ha szemközt fordul rájuk az
idegen, a szögletbe lapulnak.</p>
<p>Mikor reggel Ocskay felment a politzeira, lefizetni az öt forint
birságot a kocsmai hajczéczúért, azt mondá neki az ő kedves barátja
és patronusa: «hiszen a mi a kocsmai mulatságot illeti, az egészen
rendben volna; de mi a hét csodának szaladgált az úr azután
hajnalig alá s fel a zsidóvárosban egyedül?</p>
<p>– Erős borokat ittam, ki akartam párologtatni a fejemből a
mámort.</p>
<p>– No hát máskor szaladgáljon az úr idebenn a glacisn, a meddig
tetszik; de ne bódorogjon a külvárosokban. Annak köszönheti
kegyelmed, hogy az éjjel agyon nem ütötték, hogy az én embereim
minduntalan a sarkában voltak. Mivelhogy megigértem az úrnak, hogy
gondját fogom viselni.</p>
<p>Ocskay ebből kitalálhatta, a mit az éjjel meg nem értett, hogy
azok a sunnyogó alakok, a kik előre csalogatták, körülólálkodták,
miért surrantak egyszerre minden irányban szerteszét: bizonyosan a
közelgő rendőröket orrontották meg.</p>
<p>De egyúttal azt is megérthette, hogy az ő járását, kelését
minden lépten-nyomon ellenőrzés alatt tartja a rendőrség; mert a
bécsi rendőrségnek mindent meg kell tudni, a mi a kerületén belül
történik, s különösen az ilyen notatus emberre nagyon kell
vigyázni, nem kezd-e idebenn a fővárosban valami veszedelmes
complottot; mert az ilyen előrecsavarintott bajusztól minden
kitelik. Annak akkor sem kell hinni, a mikor imádkozik.
<span class="pagenum"><a name="Page_129" id=
"Page_129">-129-</a></span></p>
<p>Ugyancsak tapasztalta ennek a felfogásnak az általánosságát
Ocskay nagy hamar. Vasárnap lévén, ő is elment a Szent
István-templomba ájtatosságát végezni. A templomban nagy volt a
néptolongás. Abraham a Santa Clara prédikált.</p>
<p>Családi nevén «Megerle Ulrik».</p>
<p>Valódi kedvencze a népnek. Igazi népszónok. Tréfás, csípős a
kathedrában, gunyoros korbácsolója az erkölcsi félszegségeknek;
kiméletlen csúfolódó, a ki egyszer azt mondta a szószékről, hogy a
hány erényes asszony van Bécs városában, azt mind ki tudná vinni
egy targonczán. A fellázadt asszonyok ezért megrohanták templom
után s keresték a becsületüket. «Én nem mondtam, hogy egyszerre
viszem ki; hanem egymás után.» Ezzel vágta ki magát.</p>
<p>Ez is az utolsó prédikáczióit tartotta már, épen mint a hogy
Augustin az utolsó nótáit énekelte. Abban hasonlított a népszerű
hitszónok a népénekeshez, hogy mind a kettő egészen a bécsi nép
kedélyéhez tudta magát alkalmazni, s improvizált mind a kettő.</p>
<p>Abraham a Santa Clara nem ment kész prédikáczióval a templomba;
hanem szétnézett a nép között, meglátott valami feltünő alakot, a
kit oda vitt a bűne, hogy a romlott világ valamely félszegségét,
hibáját, visszásságát képviselje a külső megjelenésében; arról
azután thémát kapott, s kiprédikálta, hogy azt csupa gyönyörűség
volt hallgatni.</p>
<p>Ez alkalommal a kiviaszkolt nagy bajuszú quondam kurucz-vezér
jött neki kapóra, a ki ott ült az első padban középen.</p>
<p>Már mikor a textust felolvasta a pap: «Saul Saul, miért üldözesz
engemet?» egyszerre megsajdította Ocskay László, hogy most őtet
fogják kiprédikálni; de nem lehetett a helyét elhagyni
templombontás nélkül.</p>
<p>Persze, hogy őtet prédikálták ki. Az egész szónoklat arról
zengedezett, hogy ime milyen nagy hatalma van az úrnak, a ki
Saulust egy szavával átváltoztatja Paulusra! <span class=
"pagenum"><a name="Page_130" id="Page_130">-130-</a></span> Saulus
rohan, a nagy fokossal a kezében, az igazhivőket fejbeverni, s
kiáltozza «rajta rajta!» (persze magyarul); az Ur ráfuvall, Saul
egyszerre selyp lesz s azt kiáltja helyette «lajda, lajda!»
(leider, leider!)</p>
<p>S ez így ment az «in æternum amen»-ig.</p>
<p>Mikor kijött Ocskay a templomból, látta, hogy a ponyvasátor
alatt már ott árulják a fából kifaragott alakját, mint Mikulásnapi
krampuszt, a két nagy bolond bajuszszal.</p>
<p>Ha soká itt időzik, még bécsi celebritás lesz belőle.</p>
<p>Feltette magában, hogy mai nap otthon marad. Vasárnap úgy sem
adnak audiencziát. Az éjjel nem aludt: kábult is volt; alig várta
az esteli harangszót, hogy lefeküdjék. Ma hiába telik meg vendéggel
a fehér angyal: nem lesz ott az a kurucz generális, a ki egymaga
kiveri a kocsmából az egész társaságot.</p>
<p>A bécsi rendőrség azonban, mind a mellett is, hogy mindent
megtud, a mi a város falain belől történik, azt az egyet még sem
tudta meg, hogy ugyanazon az éjszakán, a melyen Ocskay bekóborolta
az elhagyott zsidóvárost, főzte ki egy sötétben lappangó csoport a
leggonoszabb forrongást, a mi csak valaha Bécs utczáin kitörésre
került. A zsidók ellen készítettek hecczet. Ezuttal a leghűségesebb
loyalítás ürügye alatt. «Valaki» a ki maga is ott volt mikor József
császárt a vadászaton el akarták fogni a kuruczok, elmesélte, hogy
a zsidók voltak a kuruczhad hírvivői s maga Oppenheim volt az, a ki
a merénylet tervét kezükre adta: ő a főügynöke Rákóczynak, ő a
legjobb barátja Ocskay Lászlónak. Most is azon törik a fejüket,
hogyan fogassák el a császárt, a míg Laxenburgban vadászik.
Kézrekerült Oppenheimnak egy levele, a mit Eszterházy kurucz
tábornokhoz írt; zsidóirás, de volt a ki el tudta olvasni s meg
tudta magyarázni a tartalmát. A rendőrség, a miniszterek, mind
benne vannak a komplottban, mind megvette őket a gazdag zsidó. Lám
a rendőrfőnök mindennap együtt iszik Ocskayval, ez meg mindennap
meglátogatja Wratislaw palotáját, a Burgban tudakozódik
<span class="pagenum"><a name="Page_131" id=
"Page_131">-131-</a></span> a császár megérkezése felől; nem kell
feljelenteni semmit: álljon a tíz körmére maga a nép, és
cselekedjék!</p>
<p>A népharag egész titokban erjedett tovább, s vasárnap délután a
legjobb idő volt rá, hogy kitörjön. Mesterlegénység, diákság
ilyenkor mind a kocsmákat tölti; az új bor is megteszi a
kötelességét, este felé kész a ribillio. A belvárosi spelunkák
egyszerre ontják elő a fellázított csoportokat. A vezetők, a
főlázítók mind kéményseprő legényeknek vannak öltözve, ez a legjobb
álcza: a kéményseprőnek nem lehet személy-leirását adni, az mind
egyforma; az üvöltő csoportok fustélyokkal, pőrölyökkel, vas
kecskelábakkal felfegyverkezve tódulnak a Szent Péter-tér felé,
mintegy összebeszélésre s mire a rendőrség hírt vesz a
veszedelemről, már döngetik az Oppenheim-palota vassal béllelt
kapuját. Egy nagy szál füstfaragó legény, két veres kakastollal a
sapakja mellett veszekíti a fellázadt tömegeket, igazi lerchenfeldi
dialectussal hirdetve a kőkút kámvájáról a zsidók és kuruczok
istentelen czimboraságát. (Ez Jávorka.)</p>
<p>Az Oppenheim palota ostromlása azonban nem soká tart: a várbeli
palotaőrség nagy hirtelen ott terem s egy kis kardlapozás után
megtisztul a Szent Péter-tér; az Oppenheim palotának a bevert
ablakain kivül alig történt egyéb kára.</p>
<p>A zsivajgás vezetőinek nem volt egyenes czélja a zsidóüldözés.
Ez csak egy népszerű nyitány volt valami más operához. A Szent
Péter-térről szétriasztott tömegek a belváros tekervényes utczáin
utat vesztve a bástyáknál ismét csoportokba verődtek, s a míg a
rendőrség, katonaság a támadás jelszavától félrevezetve, mind csak
azokat az utczákat őrizte, a mik a Judenmarkt, Judengasse,
Fleischmarkt felé vezettek, az alatt a Krethi és Plethi hada
egyszerre csak ott termett a görög-utczában a fehér angyal
előtt.</p>
<p>Ha nem kaphatják meg a kuruczok szövetségesét, a zsidót: itt van
maga a kurucz generális; «ide veled Ocskay László!» <span class=
"pagenum"><a name="Page_132" id="Page_132">-132-</a></span></p>
<p>Vakmerő kuruczvezér, a ki annyiszor végigpusztítottad Morvát,
Ausztriát tüzeddel, vasaddal; a ki annyi rémületet okoztál Bécs
városának, s most még ide mered tolni a bajuszos pofádat s itt is
complottot csinálsz a császár ellen, s itt is hősködöl és agybafőbe
vered a jámbor polgárokat; ide veled! Ha a császár megbocsátott,
nem bocsát meg a nép! A Burg osztogathat amnestiát; az utcza nem
kegyelmez! Halál fejedre!</p>
<p>A közelgő lármára a fehér angyal vendégei nagy hirtelen
elszaladtak; épen a törpe szinház mutatványai voltak napi renden; a
director hirtelen egy puttonyba hányta az egész társaságát s a
hátára kapva, eliramodott vele: Scharodi pedig bezárta a kaput és
kocsmaajtót, s azok mind vassal voltak béllelve, sok döngetést
kiállottak.</p>
<p>Ocskay már aludt, a tegnapi nagy csatangolás után, álmából
riasztá fel ez éktelen rivalgás. Az utczán már akkor tökéletes
sötétség volt: minden lámpást összetörtek. A viharzó lármából csak
a saját nevét tudta kivenni Ocskay. Egyszerre megértett mindent: a
bécsi gyülevész őt keresi halálra…</p>
<p>Csúf halál!</p>
<p>Piszkos gyülevésztől izekre tépetni, bottal, mozsártörővel
agyonveretni, utcza-csatornában végighurczoltatni, s eléktelenítve,
megcsonkítva ott függni a lámpásvason, röhögő utczasöpredék
gúnyhahotájára.</p>
<p>A vasajtón döngött már a pörölyök ütése: «Ide Ocskayval!»</p>
<p>Ekkor azonban megmutatta Scharodi uram, hogy mire képes egy
katonaviselt kocsmáros, a kocsmája becsületéért és a jó
czimboraságért.</p>
<p>Időnyerésről volt szó, hogy a katonaság megérkezhessék, a «fehér
angyal»-t az ostrom alól felszabadítani.</p>
<p>A kocsma kapuja fölött volt egy szűk kőerkély, épen csak egy
embernek való. Scharodi kilépett az erkélyre. Nem is lépett, hanem
gördült. A két talpa alatt egy kis hordót hengerített maga alatt; a
két kezében pedig egy-egy <span class="pagenum"><a name="Page_133"
id="Page_133">-133-</a></span> pisztolyt emelt magasra. Az arcza
világított a sötétben rémséges zöld fényben, valami foszforos
kenőcstől. Hajdani katonai egyenruhája volt rajta, s a tollas
kalapja a fején.</p>
<p>– Hahhó! a «fehér angyal!» üvölté a sokaság, meglepetve, s egy
perczig tréfásra csapott át a népkedély a haragosból. Halljuk a
fehér angyalt!</p>
<p>Meg is hallották azt, mert olyan hangja volt, mint a peniczilus,
hasította a füleket.</p>
<p>– Ezer sánczárok tele ördöggel! mit akartok itt, emberek? –
Kinek loptam el valamijét, hogy rám törtök? Mennydörgős zivatar!
Nem tudjátok, hogy én katona voltam, száz csatában pofozkodtam
össze a halállal! Soha meg nem ijedtem. Harminczháromezer háromszáz
harminczhárom ördög jönne is ide, Scharodi ezredest meg nem
ijesztené. Ide hallgassatok azt mondom! Mikor Beczkó várában a
kuruczok ostromoltak, azt mondtam nekik: jöhettek; látjátok itt ezt
a hordó puskaport, ha betörtök hozzám, mind a levegőbe vettetlek
magammal együtt. Azt mondom, bécsiek, próbára ne tegyétek az
indulatomat! mert szent Kristóf lábszárára esküszöm, a mi a
Riesenthornál van felakasztva, hogy ha a «fehér angyal»-t
megrohanjátok, én mind fekete angyalt csinálok belőletek!
Beszéljetek, mit akartok? Hallgatom, a puskaporos hordón ülve.</p>
<p>Ezt az erőteljes szónoklatot úgy adta elő Scharodi, hogy azon a
kis erkélyen köröskörül forgott, mint a juhászkutya, mikor a
kerítés-bálványra felugrik s ott tánczol maga körül.</p>
<p>– Elébb tegye le a pisztolyokat a kezéből! kiabáltak fel rá a
gyülevészből.</p>
<p>– Pisztolyokat? Hahaha! kiálta kaczagva Scharodi. Hiszen két
Pumpernickel van a kezemben. Itt van! Egyétek meg! – S odadobta
közéjök, a miből megint egy kis tréfa támadt. A pisztolyokat
elchangeirozta derczekalácscsá. <span class="pagenum"><a name=
"Page_134" id="Page_134">-134-</a></span></p>
<p>– No most már nem robbanthatja fel a puskaport, visított egy
csizmadiainas, a ki egy kéményseprő létrának a legfelső fokára
felmászva, egyenlő magasságból nézett farkasszemet a
kocsmárossal.</p>
<p>– Nem robbanthatom fel? te Pámschábel! S azzal Scharodi a
szájából olyan tüzet fujt a kölyök szeme közé, hogy az ijedtében
hanyatt bukfenczezett a lajtorjáról.</p>
<p>Ezt a productiót meg is vivátozta a sokaság.</p>
<p>Bravó «fehér angyal!»</p>
<p>– No hát mit akartok a «fehér angyal»-tól?</p>
<p>– Ocskayt! Ocskayt! Add ki nekünk a kurucz vezért, Ocskayt.</p>
<p>– Bolondok! Hát nem tudjátok, hogy tegnap éjjel még, a nagy
skandalum után, kidobtam a korcsmából a részeges krakählert!
összetörte mind a kancsóimat, s nem tudta kifizetni az árát, az
éhenkórász! Kitettem a szűrét! Ne legyetek becsületes emberek, ha
nem igaz, a mit mondok.</p>
<p>– Magad vagy a nem becsületes ember, Scharodi! kiálta fel a
veres kakastollas kéményseprő, a tömeg vállaira emelkedve. Mert az
éjjel ide tért hozzád vissza Ocskay, a kurucz vezér. Én láttam!</p>
<p>– Ne bolond ne! Hát azért, hogy az éjjel idetért vissza, most is
itt kell neki lenni? Bemargarirozva tartom én itt a szállóimat? Mit
keresitek én nálam? Hiszen ott van közöttetek. Az ott ni! Abban a
borzprémes sipkában, azzal a bekötött állal.</p>
<p>Az pedig egy jámbor cseh mészáros volt, a ki járatlan lévén az
idegen nyelvekben, azt sem tudta, miről van szó; csak úgy a jó
mulatság végett keverkedett a társaság közé, s most az csak
egyszerre megszólal ám mély, gordonka hangon. (Pedig a száját se
nyitja ki).</p>
<p>– No, hát én vagyok Ocskay generális! Ki akar velem
birkózni?</p>
<p>Azt egyszerre megrohanták s a míg a nyavalyás elmondta volna,
hogy ő nem az, hanem amaz, addig úgy <span class="pagenum"><a name=
"Page_135" id="Page_135">-135-</a></span> megrakták ütleggel, hogy
holtig megemlegethette. A nagy dulakodás közben az átelleni háznak
egyik ablaka megnyilt, s azon kinézett egy kövér asszonyság, a ki
nagyon látszott gyönyörködni ebben a tréfában.</p>
<p>A kakastollas népvezér csitította az ál-Ocskay kókányozóit, hogy
hagyják abba, nem az az Ocskay: ő ismeri azt jól!</p>
<p>Ekkor egy éles asszony-hang, mintha a spektákulumnéző kövér
asszonyság ajkairól jönne, hasította át a zsivaj hangját.</p>
<p>– Ti bolondok! Mit keresitek a kurucz Ocskayt? Itt van az én
házamban elrejtve; gyertek fel, én kiadom!</p>
<p>Utczu, neki a szomszéd ház kapujának az egész tömeg
egyszerre!</p>
<p>– Emberek! Atyafiak! kiabált a kakastollas, ne hagyjátok
elbolondíttatni magatokat. Ismerem én jól ezt a gauklert! Hasból
tud beszélni: csupa boszorkányság, a mit csinál! – Hasból beszél!
komédiás!</p>
<p>… Ocskay László ott állt az ablakban s onnan nézett ki az
utczára. Két pisztolya oda volt téve eléje az ablak hidjára.</p>
<p>A szomszéd szobából, a közajtón keresztül átrohant hozzá
Ozmonda, s átkarolva őt, eltolta erővel az ablaktól.</p>
<p>– El innen! Meglátnak!</p>
<p>– Lássanak. Mondá Ocskay fásultan.</p>
<p>– Itt borzasztó ármány van ellened. Életedre törnek.</p>
<p>– Szemét nép.</p>
<p>– Épen azért, mert szemét, borzasztó volna belefulladni. Az
örvénybe vitézség beleugrani; de nem a kloakába. Itt nem menti meg
Ocskayt a hősi bátorsága. Sok kutya megöli az oroszlánt.</p>
<p>– Én készen vagyok a számadásommal. Ha betörik a kaput, ezzel az
egyik pisztolylyal lelövöm azt a ficzkót, a ki vezérük, a másikkal
meg magamat.</p>
<p>– S azzal porba ejtesz egy dicső, nagy hivatást, mit Isten
rádbizott. Ezt a homlokot, a mit az ég fölszentelt, <span class=
"pagenum"><a name="Page_136" id="Page_136">-136-</a></span> hogy
nagy czéljait rábizza, szétzúzod? Nem, nem! Neked meg kell mentened
magadat!</p>
<p>– Hogyan? Mi módon?</p>
<p>– Álöltözetben.</p>
<p>– Álöltözetben? De hát ezt a fejet hová tegyem? Hát van ilyen
czifferblatt több még Bécs városában, mint az enyim? Mondhatom én
azt a gyermekeknek, hogy én nem a krampusz vagyok, hanem a
Mikulás?</p>
<p>– Oh ez a drága szép fő! Ez az én kedves, imádott fejem! Hörgé
Ozmonda, két keze közé fogva azt a bálványozott főt, s heves
csókjaival halmozva el arczát, szemeit, homlokát. S addig-addig
csókolgatta, a míg egyszer csak hirtelen, orozva, a markába rejtett
kis aczélollóval lecsikkentette az egyik bajuszát tőből.</p>
<p>– Mit cselekszel? hördült fel Ocskay.</p>
<p>– Azt teszem, szólt Ozmonda erélyesen, elhatározottan, hogy ha
ezt a fejet idehoztam, innen meg is szabadítom.</p>
<p>Ocskay hüledezve tapogatá a levágott bajusz helyét.</p>
<p>Már most ha a félbajusz oda van, a másikat csakugyan utána kell
küldeni; mert fél bajuszszal furcsa parádét csinálna az ember.</p>
<p>– Le, le! Mind a kettőt! egészen simára. Csitt! Ne ellenkezzél.
Most én parancsolok! Te azt teszed, a mit én mondok.</p>
<p>Ocskay László épen olyan inaszakadt gyávaságot érzett, a mint a
bajuszát levágták, mint hajdan Samson, mikor Delila lenyirta a
csimbókjait. – Engedett magával mindent tenni.</p>
<p>– Mindjárt hozok számodra álöltözetet; szólt Ozmonda, kisietve a
szobából. – Talán a két levágott férfidíszt is élvitte magával.</p>
<p>Ozmonda siettében azon a termen keresztül futva, a melyről az
erkély nyilt, odasúgott nehány szót az erkélyen ezermesterkedő
Scharodinak.</p>
<p>Az már kezdett kifogyni a mesterségeiből, a mivel eddig
<span class="pagenum"><a name="Page_137" id=
"Page_137">-137-</a></span> elséramórázta az időt, a zendülőket
visszatartva az ostromtól. A katonaság még sem érkezett.</p>
<p>Ocskay borzadozva hallgatta a nehéz ütéseket a kapun, s a népdüh
növekedő zsivajgását az utczán.</p>
<p>– Uraim! Barátim. Édes atyámfiai. Erőlteté még egyszer a szavát
a néplármán keresztül Scharodi. Hallgassatok meg csak egy
pillanatig, minek előtte Pilátushoz jönnétek velem együtt
vacsorára.</p>
<p>– No hát halljuk! De semmi csalfaság ne legyen.</p>
<p>– Nem lesz semmi csalfaság, becsületemre mondom. Az én házamból
minden férfinemen levő teremtés elfutott, rajtam kívül, a népharag
kitörése elől. Tudni való, hogy a pinczéreknek nem nyavalyájuk a
vitézség. Csak az asszonynépnek volt erős szive az itt maradásra:
ők biztak ismert lovagiasságában a bécsi népnek, a kiket szent
Lipót tartson meg örökidőkig; hogy legyen Bécs városa mustrája a
metropolisoknak; fényesebb Párisnál, gazdagabb Londonnál,
gyönyörűbb Nápolynál, hatalmasabb Rómánál…</p>
<p>– Ne voníts annyit a geographiából, kiálta föl a kakastollas,
hanem rukkolj ki vele, hogy mi van a zsákban?</p>
<p>– Hát a mit már megmondtam. Az én házamban egy férfi-nemen levő
cseléd, vagy vendég sincsen. Esküszöm szent Holofernesre.</p>
<p>– Holofernes nem volt szent! protestált a kakastollas.</p>
<p>– Nem volt szent? Te persze ismerted? Te füstfaragó! Talán te
hordod fel a kéményen keresztül a canonisáltakat a
mennyországba?</p>
<p>A nép röhejre zajdult.</p>
<p>– Eh, mit parlamentálunk ezzel? Kiálta a kakastollas. Betörjük
az ajtót, s majd megtaláljuk mi a drága madarat.</p>
<p>– No én nem akarom, hogy emberhalál legyen! Hallgassátok meg a
kapitulatio föltételeit; aztán kinyitom az ajtót magam jó
szántából. <span class="pagenum"><a name="Page_138" id=
"Page_138">-138-</a></span></p>
<p>– No hát halljuk! A «fehér angyal» kapitulál! Beereszt a
mennyországba!</p>
<p>– De nem az egész hadsereget, hanem csak egy kiválasztott
Vehmgerichtet. Egy tizenkét tagból álló deputatiót, mely szigoruan
átkutathat nálam pinczét, padlást, minden likat-lukat, s
meggyőződhetik felőle, hogy semmiféle férfiember sincs a házamnál,
legkevésbbé kurucz ember. Jöjjön fel egy tizenkét tagu
deputatio.</p>
<p>– Jól van! Menjünk be tizenketten. Elég lesz az egy
kurucznak!</p>
<p>– Legyen ebben a deputatioban, nem bánom, Bécs dicső
polgárságának minden osztálya képviselve. Legelőször egy pék! A
dicső pék czéh tagja, mely Bécs városát a török-ostrom alatt
árulástól megszabadította. Hol van egy pék?</p>
<p>– Itt van egy pék!</p>
<p>– Azután egy kéményseprő.</p>
<p>– Nem! Elébb egy kardtisztító.</p>
<p>– Kötélverő! kötélverő! Az kell a kurucznak!</p>
<p>– Hát egy schuszter!</p>
<p>– De egy szabó!</p>
<p>– Meg egy gombkötő!</p>
<p>– Hátrább az agarakkal! Hentes! Mészáros!</p>
<p>A sokaság kezdett egymás között összeveszni a deputatioba
megválasztás előnye fölött s ez nagyon jó időhaladékot
szerzett.</p>
<p>– Ejh! ne veszekedjünk most a tizenkettős deputatio felett!
rikácsolt a kakastollas. Hét sváb egy nyúl ellen. Bemegyek én
harmadmagammal a házba; s fogadom, megtalálom a kurucz vezért s
kihozom csimbókjánál fogva közétek. Ereszszetek engemet
harmadmagammal. A két társat majd kiválasztom én magam. Mikor tűz
van, senki se mondja: itt a szabó, itt a varga, itt a hentes! ez az
elébb való, hanem mind azt kiabálják, hol a kéményseprő? menjen
előre a tűzbe. No hát itt az a nagy tűz, a mi annyiszor elégette
városainkat. Magam vagyok az a <span class="pagenum"><a name=
"Page_139" id="Page_139">-139-</a></span> kéményseprő, a ki
belemegyek, s fogadom, hogy eloltom, szent Flórián segítsége
nélkül.</p>
<p>Ez veszedelmes szónoklat volt. A sokaság egyszerre ráállt, hogy
menjen be hát a kakastollas, meg két társa, Ocskayt keresni, a
«fehér angyal»-ba.</p>
<p>Azok Jávorkáék voltak. Ő maga, és még két kurucz
összeesküvő.</p>
<p>Ocskayt ez alatt Ozmonda, áttuszkolva a saját szobájába,
felöltöztette asszonyruhába. Az izmos, termetes szakácsné öltönyeit
kérte kölcsön, s azok épen ráillettek az alakjára. Hirtelen
előszedte Ozmonda a kendöző szereit; az arczát Ocskaynak kifestette
veresre, az orrát borpirosra, az állára bibircsót ragasztott
viaszszal; a fejét bekötötte csipkés főkötővel: olyan tökéletes
cseh debellát alakított belőle, hogy bátran odaállíthatta a
tűzhelyhez a szakácsné mellé; akárki testvéreknek nézhette
őket.</p>
<p>– Most már jöhetnek!</p>
<p>Ocskay mind a mellett is odadugta a köténye alá a kurta cserkesz
kindzsálját; veszedelmes eszköz dulakodás közben!</p>
<p>Ozmonda észrevette azt.</p>
<p>– Ne félj! Itt leszek a közeledben. Kezemben ez a két pisztoly.
Ha rád talál valaki ismerni, azt én ölöm meg. – Te ma csak asszony
légy. Én leszek a férfi!</p>
<p>E válságos pillanatban nagy zürzavaros zsivaj támadt az utczán.
«Jönnek a vasasok!» Hallatszott is már a trombita recsegése.</p>
<p>Egyszerre vége volt a vitézségnek.</p>
<p>A gyülevész rohant, a merre még nyitva volt az út.</p>
<p>Jávorka sem szokott ilyenkor hátul maradni: hirtelen ledobta
magáról a kéményseprő álczát, s elvegyült az iramodó sokaság közé.
Ő győzte legjobban futással. Ismerte már jól ezt a tempót. Addig
hátra se nézz, a míg magad nem maradsz! A próba csütörtököt adott;
– itt meg nem foghatta Ocskayt; majd másutt! Azon volt, hogy magát
meg ne fogják. <span class="pagenum"><a name="Page_140" id=
"Page_140">-140-</a></span></p>
<p>A vágtatva megérkező vértesek szétverték az egész lázongó
Krethit és Plethit: a «fehér angyal» fel volt szabadítva az ostrom
alól.</p>
<p>Ozmonda kifutott az erkélyre, gyönyörködni a lázadók
elgázoltatásában.</p>
<p>Ocskay egyedül maradt Ozmonda szobájában.</p>
<p>A mint aztán egyszer megfordul, meglátja saját magát a nagy
álló-tükörben… A cseh szakácsné képmása: fodros főkötőben, ránczos
rokolyában, kifestett pofával, borvirágos orral, csupasz ajkkal,
bibircsós állával: a tüzhely melletti dajna! Főző-kanál a köténye
korczába dugva… Huh, minő alak!</p>
<p>Hát azért kellett neki Bécsbe jönni, hogy ezt meglássa? Hogy
ilyen alakban lássa meg Ocskay Lászlót? Rákóczy villámát, a «tűz
fejedelmét!» – Nem, csak a tűzhely fejedelemnőjét.</p>
<p>Hej de szép lett volna, ha ilyen alakban fogták volna el őt
Jávorka kuruczai s így vitték volna el Érsekujvárra,
haditörvényszékre!</p>
<p>Valaki elkaczagta magát a háta mögött. A kaczagó hang ismerős
volt. – Ozmonda fizette vissza azt a minapi kaczajt, a minek az
okát nem akarta Ocskay megmondani. – Ocskay átrohant a szobájába s
mint a Nessusinget, tépte le magáról a megszégyenítő asszonyi
köntöst.</p>
<h2>RÁKÓCZY VILLÁMA A CSÁSZÁR ELŐTT.</h2>
<p>Ez az éj nem volt nyugalomra rendeltetve. A zendülés lármáját
más zaj váltotta fel; nehéz lovasság vágtatott végig az utczán,
harsogó trombita-szóval, azután kerekes ágyúk dübörögtek falrázó
zakatolással előre, csak úgy rengett bele a ház; az
István-toronyban megszólalt a «Bierglocke», a minek a hangjára
minden polgár köteles azonnal gyertyát tenni az ablakába, s maga
rögtön felvenni az egyenruháját, vállára vetni a mangalétát, a
tölcsér-puskát <span class="pagenum"><a name="Page_141" id=
"Page_141">-141-</a></span> s sietni a gyülekező helyre: lázadás
van a városban! És azután rettentő dobszóval vonul végig az
utczákon a polgárőrség, hogy az embernek a szive együtt reszket az
ablakokkal! Egyszóval egész Bécs városa rendkívüli erélyt fejtett
ki, – mikor már elmult minden lázadás. A «fehér angyal» előtt
felállított fegyveres őrök minden embert megállítottak s
megkérdezték tőle, hogy jó barát-e, vagy sem? Mind jó barát
volt.</p>
<p>Ocskaynak a szemére különben sem engedett volna álmot jönni
felháborodott lelke. Az egész éjszakát felöltözve tölté; alá s fel
járkált a szobájában, le-leveté magát a kerevetre, meg felugrott
róla. Egyszer csak kopogtatnak az ajtón. – Ki az? – Scharodi!</p>
<p>– No mi baj? (Még meg se köszönte neki a baráti segítséget.)</p>
<p>– Semmi baj! Hanem ő nagysága, a kurazir regement obestere
kivánja tiszteletét tenni.</p>
<p>– Itt vagyok neki.</p>
<p>Az ezredes feltett sisakkal jött s katonás tisztelkedés után
hivatalos stylusban mondá el a következőket:</p>
<p>– Kegyelmes úr! jelentem, hogy a lázadás le van verve.
Bocsánatot kell kérnem a késedelemért; de a lázadók cseltámadást
intéztek a zsidópiacz, zsidóutcza és huspiacz ellen, hogy a
katonaság figyelmét félrevonják. Az István-torony őre a hibás, a
mért nem sietett elébb jelt adni a polgároknak a Bierglockéval;
egyébiránt annak is mentségére szolgál az, hogy a lázadók a
zsidóvárosban egy házat meggyújtottak s azzal tévútra vezették.
Intézkedés történt, hogy ily eset ne ismétlődhessék. Üdvözlöm
kegyelmességedet.</p>
<p>– Köszönöm. (Elmehettek már! gondolá magában Ocskay, a ti
elkéséstek nekem a bajuszomba került.)</p>
<p>Az ezredes tovább ment, Ocskay levetette magát a pamlagra, a
feje lehúzta. De alig vett rajta erőt a zsibbasztó kábulat, a mi
hasonlít az álomhoz, csakhogy annak épen az ellentéte: öntudatlan
ébrenlét, a miben mindazok az <span class="pagenum"><a name=
"Page_142" id="Page_142">-142-</a></span> alakok mozognak, mindazok
a hangok ordítanak, kiabálnak, susognak, visítanak, mindazok az
arczok egymásra tódulnak, a mik a lezajlott rémjelenetekben
üldözték; – a midőn újra kopogtatnak az ajtaján.</p>
<p>– Ki az? Mi baj?</p>
<p>– Ő méltósága a polgármester úr kiván tisztelkedni.</p>
<p>(No, a bécsi polgármesterek is más szokást kezdhetnének, mint
éjfél után két órakor látogatást tenni.)</p>
<p>A polgármester úr teljes hivatalos gálájában jött: az
asztrakán-prémes palástban, a bársony barettel, és a nagy ezüst
fogantyús nádpálczával. Két drabant kisérte, nyeles
lampionokkal.</p>
<p>Hát ennek mi kell?</p>
<p>– Kegyelmes úr, jelentem, hogy a lázadás le van verve.
Bocsánatot kell kérnem a késedelemért, de a lázadók cseltámadást
intéztek a zsidópiacz, zsidóutcza és húspiacz ellen, hogy a
katonaság figyelmét félrevonják. Az István-torony őre a hibás, a
mért nem sietett jelt adni a polgárságnak a Bierglockeval;
egyébiránt annak is mentségére szolgál az, hogy a lázadók a
zsidóvárosban egy házat meggyújtottak, s azzal tévutra vezették.
Intézkedés történt, hogy ily eset ne ismétlődhessék. Sietek
üdvözölni kegyelmességedet.</p>
<p>– Köszönöm! Alászolgája.</p>
<p>Ez is elment.</p>
<p>Alig verte el az István-torony óraműve a hármat, a midőn újra
felzörgették Ocskayt.</p>
<p>– Ki az megint?</p>
<p>Ezuttal már a Bécs városi főhadparancsnok, Obizzi gróf lett
bejelentve.</p>
<p>Ez már valami!</p>
<p>Hisz ez régi ismerős is. Sokszor diskuráltak egymással ők ketten
(fegyverrel tudniillik), mikor megrohanta Ocskay a Favorita-vonal
erődeit, s Obizzi gróf hozta ellene a nehéz vasasok ezredét.</p>
<p>Ezuttal szemtől szembe tisztelhették egymást. A főparancsnoknak
<span class="pagenum"><a name="Page_143" id=
"Page_143">-143-</a></span> még a tábornoki mellszalagja is fel
volt téve, tehát egészen hivatalos természetű volt a látogatás.</p>
<p>– «Kegyelmes úr, jelentem, hogy a lázadás le van verve.
Bocsánatot kell kérnem… (stb. stb., mint fentebb: úgy látszott,
hogy mindenki egy eléje irt formulare szavait recitálja.)</p>
<p>– Nagyon le vagyok kötelezve.</p>
<p>De még alig pitymallott, a midőn újra rátörtek. Pedig most már
igazán elszunnyadt, s rém-álmából felriadva, a pisztolyához kapott.
Azt hitte, akasztani viszik.</p>
<p>Pedig csak az ő kedves barátja jött, a rendőrségi osztályfőnök,
Federreiter úr. De az is hivatalos egyenruhában, a dreymasterrel a
parókája tetején, a gyiklesővel az oldalán, s az is rákezdé:</p>
<p>– Kegyelmes úr, jelentem, hogy a lázadás le van verve.
Bocsánatot kell kérnem a késedelemért…</p>
<p>– Hagyd el az ördögbe! Tudom már könyv nélkül. A lázadók
cseltámadást intéztek. A Bierglocke volt a hibás. Nem történik meg
többet. Háromszor hallottam már.</p>
<p>– Az ám. Tudom, mondá Federreiter úr suttogva. Hüh, barátom
uram, micsoda nagy dolog lett ebből! Ő felsége a császár vágtatva
jött haza Laxenburgból a zendülés hirére. Wratislaw dühös, mint az
oroszlán. Mindnyájunknak, rendőrségnek, polgármesteri hivatalnak,
katonai parancsnokságnak akkora orrokat osztott, mint egy
rinocerosé! Képzelem, hogy hát ő maga, Wratislaw uram mekkora orrot
kaphatott ő felségétől; az már nem is orr lesz, hanem orrmány. Rád
nézve ez megbecsülhetetlen nagy szerencse, hidd el!</p>
<p>Ocskay boszusan csettentett a nyelvével s a keze önkénytelenül a
bajusza üres helyéhez kapott.</p>
<p>– Hagyd el. Biztatá a jó barát. Az rád nézve a legnagyobb
szerencse, hogy azt letetted. Nem emlékezel a mesére, a hol az
egerek vezérei szarvakat ragasztottak a fejükre, aztán mikor vissza
akartak szaladni a lyukaikba, <span class="pagenum"><a name=
"Page_144" id="Page_144">-144-</a></span> nem fértek be tőlük? Hát
ilyen volt rád nézve az a nagy bolond bajusz; minden ajtóban
fennakadtál tőle. Meglátod, milyen simán fogsz most mindenütt
bejutni!</p>
<p>Federreiter urat még ott érte Ocskaynál egy új látogató. A
kanczellár titkárja volt az. Wratislaw kéreti a tábornok urat, hogy
a milyen korán csak lehet, tisztelje meg őt a látogatásával. Ő
kegyelmessége már öt órakor felkel s hétkor fogad.</p>
<p>Ocskay ott volt pontban hétkor a kanczellár palotájában. Ezuttal
minden ajtón készséggel bebocsáták, egész az államférfi
belső-szobájáig, a hol az épen reggelizéshez készült.</p>
<p>Wratislaw eléje sietett Ocskaynak, s barátságos öleléssel
fogadta.</p>
<p>– Hozta Isten! kedves barátom uram! Ejh milyen nagyon sajnálom
azt a tegnapi fatalis accidenst. A katonaság tévedésbe volt ejtve a
cseltámadás által, s a toronyőr későn jelezte a lázadás
góczpontját. Senki sem gondolt a görög-utczára. De miért is szállt
kegyelmed a «fehér angyal»-ba? Hiszen mikor legutoljára
találkoztunk, Érsekujváron, meghívtam kegyelmedet, hogy ha egyszer
Bécsbe jön, egyenesen az én palotámba szálljon.</p>
<p>Ocskaynak mondhatnékja volt, hogy de bizony egynéhányszor be
akartam jönni, de azt mondták, hogy «ott künn tágasabb!»</p>
<p>– Most már el sem bocsátom kegyelmedet: az én vendégem marad.
Rendelkeztem, hogy a málháit a «fehér-angyal»-ból ide szállítsák.
Vissza se menjen oda kegyelmed. A számlája ki van egyenlítve.
Legmagasabb rendeletből. Most pedig tiszteljen meg azzal, hogy
reggelizzék együtt velem.</p>
<p>A bőséges collatio mellett aztán egészen helyreállt a barátság.
Wratislaw szóhoz sem engedte jönni Ocskayt; elhalmozta lekötelező
nyájaskodásokkal: elmondta neki, mennyire várták az udvarnál. A
császár meghagyta, hogy tudósítsák, ha ideérkezik. Ki is fejezte
legmagasabb elégedetlenségét <span class="pagenum"><a name=
"Page_145" id="Page_145">-145-</a></span> a főudvarmesternek, hogy
ezt elmulasztották. Még ma kivánja Ocskayt elfogadni, a miniszterei
jelenlétében, hogy a legmagasabb kitüntetésben részesítse; minden
formaszerű megerősítés egy nap alatt be lesz végezve, holnap már
utazhatik vissza az ezredeihez. (Így: többesben.)</p>
<p>A reggeli végeztével ismét megölelgeté kedves vendégét a
kanczellár s átvezetteté saját lakosztályába, a hol három szoba
volt számára minden pompával és kényelemmel berendezve; egyik lakáj
a másik kezére adta; jött a herczegi borbély, hogy az arczát egész
simára borotválja, s a haját bepuderezze, aztán egész gálába
öltöztették, s mikor készen volt, jelentették neki, kogy a hintó
előjárt! – Ocskay Wratislaw aranyos staatscarosseában vonult be
ezuttal a császári várba, elől két inas a fehér parókás kocsis
mellett a bakon, hátul két vadász. Jöttére a Burgwache fegyverbe
állt és prezentirozott. Két sor harschiergárdista között haladt fel
a Gesandtschafts-Stiegén s onnan a gobelin-szőnyeges
Geheimeraths-Saalba vezetteték, a hol a legelőkelőbb választottak
vártak a maguk sorára.</p>
<p>A minapi feszes úr ezuttal háromszor is a térdéig hajtva a
fejét, sasirozott eléje mazurkalépésben, s alig hallható hangon
rebegett valami mentegetőzés formát; végezve azzal, hogy ő felsége
valamennyi vendégek között a tábornok urat kivánja legelsőbben
fogadni. Csupán két fejedelemfi előzi meg az audientián.</p>
<p>Pedig már akkor sokan voltak a teremben. Fényesnél fényesebb
urak és asszonyságok mindenféle jelmezben.</p>
<p>A főudvarmesteri titkár odaállítá Ocskayt legelől az audientiás
terem ajtaja elé balról. Jobbról a legelébb bebocsátandó két
fejedelemfi állt.</p>
<p>Ocskay büszkén hordozá körül a fejét a czifra sokaságon. Tehát
mégis van elismerés! Ennyi fényes nép között ő a legjobban
kitüntetett. Irígykedve tekintenek reá. Ő ezt érzi s jól esik a
lelkének. Hallja a szájról-szájra terjedő suttogást: «ez az
Ocskay!» Alig jut egy kis figyelme a vele szemközt álló két
herczegi fiucska számára. Azok közül a <span class=
"pagenum"><a name="Page_146" id="Page_146">-146-</a></span>
nagyobbik lehet tizenhárom éves, a kisebbik tíz. Mind a ketten
fekete bársony német divatú ruhába vannak öltözve, kard és tőr
nélkül. A nagyobbik arczán, magatartásán meglátszik a jezsuita
nevelés modora; nyulánk nyakát féloldalt görbítve, félig lezárt
szempillái alól sandít fel Ocskayra; s míg ajkai kényszeredett
mosolyra vonulnak, az egyik szájszegletből kivillan a foga, mintha
harapásra volna készen; a két keze a mellén; az egyik keze
eltakarja a másikat, a melyik görcsösen ökölre van szorítva. – A
kisebbik egészen ellentétese a bátyjának. Alacsony termetét
felemelt fejével teszi magasabbá, mellét előre feszítve, félkezét
csipőjén tartja, a másikkal a haját borzolgatja s a mellett villogó
szemeivel tetőtől talpig méregeti Ocskayt, ajkát lepittyesztve.</p>
<p>Ocskay csak úgy futólag fitymálta őket végig tekintetével, «hát
ezek miféle herczegi porontyok lehetnek?»</p>
<p>A császár elfogadó-termének ajtaja megnyilt s a főudvarmester
első kamarása megjelent, felhívni a kihallgatandókat.</p>
<p>– Herczeg Rákóczy Leopold fiai!</p>
<p>Ocskay elsápadt erre a szóra.</p>
<p>Herczeg Rákóczy Leopold nem más, mint II. Rákóczy Ferencz
fejedelem: őt is Leopoldnak nevezték Bécsben a bérmálási neve után,
valamint a feleségét, Charlotte-Ameliet, Eleonorának, bérmáló
szülőik, a császár és császárné után.</p>
<p>Tehát ezek itt Rákóczy Ferencz fiai! A kiknek annyiszor
emlegették, hogy majd eljön értük az Ocskay László, s elviszi őket
a fogságból, apjuk karjaiba! No hát itt van! Hány tervet főzött ki
agyában, hogy értük eljöhessen, hogy karjaiba zárhassa, repülve
magával elvihesse! Most itt voltak előtte, s még csak jól meg sem
nézte őket.</p>
<p>A szíve úgy nekiindult egyszerre a dobogásnak! Valami keserű
érzés úgy elborította egész lelkét! Úgy szeretett volna futni,
futni innen, s levetni magát valahol a mezőn egy árokba; s ott
kisírni megbánt álmait. <span class="pagenum"><a name="Page_147"
id="Page_147">-147-</a></span></p>
<p>Nem lehet az! Hiába mondja az álmodó: nem szeretem ezt az álmot,
fel akarok már ébredni, más akarok lenni. Az álomlátás nem hagyja
magát elriasztani.</p>
<p>A két ifjoncz alak ismét elsuhan mellette, visszatérett, ő neki
úgy tetszik, mintha a nagyobbik a nevét suttogná: «Ocskay!» míg a
kisebbik nagyot dobbant a lábával, mikor mellette elhalad. – Nincs
már velük semmi dolga; nevén híják: «Ocskay László tábornok úr!» Be
kell lépni a trónterembe.</p>
<p>Ott állnak az ország főhivatalnokai, kormánytagok, hadvezérek,
érsek, püspök, nagykövetek, az egész fényes udvar, a trón lépcsőin
a zászlós urak, hátul a pánczélos testőrök.</p>
<p>A császár maga a trónon ülve, aranyszövetű brokát ruhában, az
aranygyapjas-rend nagymesterének pompás jelmezében: szép,
szabályos, sima arcz; de hideg és szenvedélytelen, átszegező kék
szemekkel.</p>
<p>S ime, a midőn Ocskay a trón elé járul, e hideg arcz tetszést
ragyogó mosolyra melegül át; a büszkén hátratartott fejedelmi fő
helyeslően bólint s a csipőre tett kéz nyájasan biztató mozdulatra
lendül. A császárnak megtetszett Ocskaynak a külső megjelenése.</p>
<p>Ezt a félelmes kurucz hadvezért sokszor látta arczképben, jól is
találva, el is torzítva; dölyfös kifejezéssel mindig. – Nincs az a
dölyf sehol! Az arcz simára van borotválva. Ezt a divatot I. József
hozta be az udvarhoz: minden főhivatalnoknak el kellett azt
fogadni. Sok büszkén felkanyarított, gondosan ápolt «favori», sok
délczegen hegyesedő «Henry quatre» áldozatul esett a rendszernek;
akadtak főemberek, a kik nyiltan daczoltak vele; maga Wratislaw
kimondta, hogy inkább az ország pecsétnyomóját teszi le, mint a
bajuszát, szakállát; a hadvezérek épen nem is hajtottak rá; Savoyai
Eugen, Heister, Stahremberg nem váltak meg a férfidisztől; – s ime
a megtért kurucz hadvezér azon kezdi, hogy meghódol az uralkodó
által pártolt divatnak. – Pedig a magyarnak ez a legnagyobb
áldozat. <span class="pagenum"><a name="Page_148" id=
"Page_148">-148-</a></span></p>
<p>Jól mondta azt Federreiter! Nagy szerencse, hogy ezt a véletlen
így hozta magával.</p>
<p>A beszéd latin nyelven folyt a császár és Ocskay között. Ez volt
a közvetítő idioma azokban az időkben – és még sokáig azután.</p>
<p>Ocskayt egészen elkábítá a kegy, melylyel az uralkodó
elhalmozta.</p>
<p>Hősnek hallotta magát neveztetni a trón lépcsőiről. A hősi
névhez «birodalmi lovag» rangjával is lett felruházva, a mi
gyermekeire is örökségül szálland. A császár kinevezte őt
hadseregében vezérőrnagygyá s tulajdonosává tette két lovas
ezrednek, a miknek toborzására húszezer tallért adományozott neki.
S hogy külső pompa is jelképezze a legmagasabb kitüntetést: a
tábornoki mellszalagon kívül azt a nehéz arany lánczot is, a
császár arczképét viselő medaillonnal, sajátkezüleg függeszté a
császár Ocskay nyakába, a mi csak a trónnak tett kiváló
szolgálatokért szokott adományoztatni.</p>
<p>Mikor Ocskay térde kiegyenesedett e kegy elfogadása után, egész
eloquentiára nyiltak meg ajkai. A magyarnak őstulajdona az, hogy
mikor indulatba jön, szónokká lesz. Nem kereste, illik-e, engedi-e
a Hofceremonielle, hogy a jobbágy oratiót tartson fejedelme előtt:
ő indulatából adott kifejezést érzelmeinek, s esküvel fogadta, hogy
minden tehetségét arra fogja áldozni, hogy a császár zászlóinak
diadalt szerezzen.</p>
<p>Meg volt már lánczolva: odalánczolta a trónhoz az az arany
zálog, mely nyakát körülfogta. S tetszett neki az az álom, a mit
most álmodik! Megfordítani nemzete sorsát. Visszahozni a magyart a
királyi trón mellé s elfoglalni azt a helyet az uralkodó jobbján, a
mi azt megilleti.</p>
<p>Mikor elhagyta a tróntermet, már el volt mosva az emlékéből az,
hogy itt ezen ajtóban találkozott II. Rákóczy Ferencz fiaival, a
kit itt Lipót herczegnek hínak.</p>
<p>Visszatérőben első dolgának tartá az udvari fizető hivatalt
felkeresni, az utalványozott húszezer tallérok átvétele
<span class="pagenum"><a name="Page_149" id=
"Page_149">-149-</a></span> végett. Régi példabeszéd: «a hol
malaczot igérnek, zsákkal forgolódjál!»</p>
<p>A Hofkriegskassaverwalter majd ónossá lett ijedtében, a mint a
rengeteg summára szóló utalványt meglátta. Valami olyat rebegett,
hogy nincs pénz, üres a bellica cassa, de ugyan pórul járt vele!
Mert Ocskay, most már dicsősége teljes tudatában, olyan lármát
csapott a hivatalban, majd kivert minden németet a szobából;
felelőssé tette a jámbor pénzstrázsálókat az egész magyarországi
hadjáratért: – ha Rákóczy elfoglalja Bécset, ők lesznek az okai!
Utoljára, csakhogy megszabaduljanak tőle, kifizették neki az
utalványát, vihette magával. Megparancsolá, hogy a
Wratislaw-palotába szállítsák utána.</p>
<p>Nagy hiba lett volna tőle, ha a most kapott tábornoki
mellszalagját s vitézségi arany lánczát be nem mutatta volna
azonnal Bécs városának. E végett legalább is paripát kellett
szereznie, hogy lóháton járhassa be az utczákat. Nagy dolog volt,
hogy mindenütt «gverauz»-t kiáltottak előtte a várta-házaknál. A
bécsi nép ugyan megbámulta a délczeg alakot, kivált a Grabenen. Ott
voltak akkor a legfényesebb ékszerárus boltok. Ocskay egyik előtt
leszállt a lováról, s oda betérve, kiválasztott egy szép négysoros
gyöngy nyakfüzért, s azt megvette négyszáz aranyért. A felesége
számára vette. Nem jutott eszébe, hogy a gyöngyök könyeket
jelentenek. Azt vélte, az asszonyember, ha búslakodni fog is egy
kicsit, hogy a férje mit járt Bécsben, de mégis örülni fog rajta,
hogy ilyen szép vásárfiát hozott a számára onnan. Nem a most kapott
tallérokból fizette ki. Volt még az aranypénzéből, a mit a zálogba
tett kincsekért kapott s azt hitte, hogy azokat még – más uton –
szerezte. Azt még vaskézzel vette el! Tudva volt előtte, hogy
Ilonka mindazon ékszerekből, a miket Ocskay hadjárataiban
«szerzett», soha egyet sem tett fel. Ez már pénzen vásárolt ékszer
volt: ezt talán viselni fogja. A gyermekeknek is vett holmi
csecsebecséket.</p>
<p>Mikor visszatért a bevásárlásaiból, megelégedve a közönség
<span class="pagenum"><a name="Page_150" id=
"Page_150">-150-</a></span> bámulatával, a Wratislaw-palotához, a
kanczellárt már otthon találta.</p>
<p>A főúr ismét megölelgeté s összecsókolgatá szivesen látott
vendégét. Vége-hossza nem volt a hizelkedésnek, és magasztalásnak,
mennyire megnyerte Ocskay meleg szónoklatával az egész udvar
rokonszenvét. Ő felsége különösen meg volt vele elégedve. Több
ízben visszatért Ocskay beszédére s sokat vár tőle a jövőben. – Azt
előre megsúghatja a kanczellár titokban Ocskaynak, hogy a mint a
legelső diadalmas haditényt elköveti, hű szolgálata jutalmául
donatióba fogja neki adni a császár Lietavát, a hozzátartozó
uradalmakkal együtt, a melynek a mostani birtokosa «notata persona»
«perduellióban» gyanus, és különben is «ultima deficiens» (végsarja
a családnak).</p>
<p>(Tehát mégis Lietava! Az első hőstett után a csatamezőn! Sic
fata jubent! Így rendeli a végzet! Már kikerülhetetlen! Hisz a
csatatéri hőstett az el nem maradhat!)</p>
<p>Nincs már itt megállapodás. A ki elkezdett esni – fölfelé, annak
esni kell, a míg a csillagokat el nem éri!</p>
<p>– Ma estére pedig a kegyelmed tiszteletére egy kis barátságos
búcsúlakoma lesz nálam, a mire az egész generalitás hivatalos!</p>
<p>Ocskay nem állhatta meg, hogy ezt a mondást ki ne szalajtsa a
száján: «minő ellentét a tegnapi és mai est között!»</p>
<p>– Ad vocem «tegnapi est», mondá Wratislaw. Nehogy valami
kellemetlen érzés utómaradékát vigye el kegyelmed magával a bécsi
polgárság iránt, valami körülményről szükségesnek találom
felvilágosítani. Ezóta minden oldalról beérkeztek hozzám a
rendőrségi tudósítások, s mind valamennyiből arra a meggyőződésre
jutottam, hogy itt egy idegen kezek által szitott forradalom volt
egyenesen a kegyelmed személye ellen előkészítve. Rendőrkémeink a
megérkezése napjától kezdve nyomoztak három megjegyzett alakot, a
kik már ama bizonyos merényletnél a Spinnerin am Kreuz mellett
feltüntek, s kik most itt a bécsi tolvaj és <span class=
"pagenum"><a name="Page_151" id="Page_151">-151-</a></span> naplopó
csőcseléket folytonosan lázítják. Mind a három kurucz táborból
való. Ezek közül valamelyik súgta be a népénekes Augustinnak azt a
nótát, a mi kegyelmedet oly dühbe hozta, hogy kirohant az utczára,
keresni, hogy kit üssön agyon? S aztán bekóborolta egyedül az
elhagyott zsidóvárost. Már akkor tervezték, hogy elfogják. Mind azt
mondják, hogy élve akarták kézrekeríteni. A lovaik kinn voltak
elhelyezve a Favoritán túli bozótban. Ugyanezek csinálták a tegnapi
lázadást, szinből a zsidóság ellen, de valóságból kegyelmed ellen.
Ezt a meggyalázást tehát ne a bécsi nép rovására írja fel, hanem
jegyezze meg magának, hogy a saját volt hívei kullognak a háta
mögött s őrizkedjék tőlük.</p>
<p>Mintha csak a sárkánykigyó mérgét töltötték volna e szavakkal
Ocskay ereibe.</p>
<p>A halálos düh szállta meg idegeit.</p>
<p>Hát az ő saját czimborái, tulajdon honfitársai szerezték neki
ezt a meggyaláztatást, itt az idegen földön! Hát azok csináltak
belőle utczai csúfalakot, azok kezdték ellene a gúnydalt! Azok
bujtogatták ellene az oduk piszoknépét, hogy meghurczolják a
sárban! Azok elől bujt ő asszonyi ruhákba! Ha meglátták volna,
ráismertek volna: úgy vitték volna magukkal hazáig, vérszomjas nép
gúnyhahotájára! Hah! Ocskay László feje a bárd alatt, bekötve
asszonyfőkötővel!</p>
<p>Reszketett a haragtól.</p>
<p>Eddig csak dacz és nagyravágyás volt indulatainak
méreg-erjesztője, most már a gyűlölet és harag is társul szegődött
hozzájuk.</p>
<p>– Mikor lesz szabad innen visszamennem?</p>
<p>– Holnap hajnalban bizonynyal, mondá Wratislaw. Egy zászlóalj
dragonyost fog kegyelmed vezetni Heisterhez a pozsonyi táborba.</p>
<p>– Megsiratják ők ezt még odahaza!</p>
<p>Annyira a szivébe marta magát ez a méreg Ocskaynak, hogy egész
este nem jött meg a kedve. Még a poharazás alatt is magába
zárkózott maradt. Örült a lelke, mikor <span class=
"pagenum"><a name="Page_152" id="Page_152">-152-</a></span>
hajnalban a búcsúlakomának véget vetett az ordináncztiszt
megjelenése, a ki jött jelenteni, hogy a zászlóalj nyeregben ül, s
a tábornokra vár.</p>
<p>Ocskay búcsút vett új bajtársaitól, megköszönte Wratislawnak a
szives vendéglátást; bőséges borravalót osztott ki a cselédségnek,
az őrt álló katonaságnak egy heti lénungot, s azzal mindjárt a
lakoma-asztaltól a lóra veté magát.</p>
<p>Trombitaszó mellett hagyta el Bécs városát, olyan korán
hajnalban, a mikor még minden jámbor lélek alszik.</p>
<p>A bor ködén keresztül, meg a boszuálló tervek füstgomolyain át
megrémlett az agyában, mintha valakinek itt Bécs városában még
valamivel adósa maradt volna. Nem tudott vele tisztába jönni.</p>
<p>A düh és a dölyf beszélgetett a lelkével.</p>
<p>Nem volt elég, hogy az az arany láncz hozzákötözte a jövendőhöz;
egy másik láncz volt a lelkén eddig, a mi hozzá kötötte a multhoz:
most ez szakadt le róla! Gyűlölte az emlékeit!</p>
<p>Mikor aztán Schwechatnál megpihent a katonasággal, az első
állomáson, ott mégis csak eszébe jutott neki, hogy ki az, a ki elől
úgy jöve el Bécsből, hogy adósa maradt?</p>
<p>A szép szomszédnő!</p>
<p>Annak bizony adósa maradt valamivel! Talán sokkal is.</p>
<p>Ha az, a mit nyert, – nyereség: – azzal mind neki tartozik.</p>
<p>S még csak azt sem mondta neki, hogy «Isten hozzád, édes
rózsám».</p>
<p>Ezt a goromba hibát helyre kellett hozni.</p>
<p>Rögtön leült levelet irni Ozmondának, mely e szóval kezdődött:
«édesem!» s a miben aztán mindenféle nyomatékos mentség szépen elő
lett adva; kisérve hálakifejezésekkel, s bekoszorúzva azzal az
igérettel, hogy majd legközelebb Budetinban mindazt, a mit a
papiros el nem tür, élőszóval elmondja az örökre háladatos Ocskay
László. <span class="pagenum"><a name="Page_153" id=
"Page_153">-153-</a></span></p>
<p>Leirta ebben a levélben az egész fogadtatását az udvarnál,
érdekes részleteivel. Az asszonyok az ilyesmit szeretik. Végül
köszöntötte Scharodit is: – a derék bajtárst.</p>
<p>Az nap nem lehetett tovább masirozni. A katonaság ott rostokolt
Schwechatban. Ocskay elküldte a levelet Ozmonda grófnénak lovas
stafétával.</p>
<p>Azután megtapogatta a keblét. Ott volt a bekecs-zsebben a négy
sor igazgyöngy, a mit Ilonkának vásárolt. Azzal a megnyugvással
hajthatta nehéz fejét álomra, három éjszakai virrasztás után, hogy
az «asszonyi szolgálat» dolgában is minden kötelességének eleget
tett.</p>
<p>Hiszen úgy is volt, hanem megfordítva talán mégis jobb lett
volna: Ozmondának küldeni a négy sor igazgyöngyöt s Ilonkának azt a
szót, hogy «Édesem»…</p>
<hr class="tb" />
<h2>A VÉGZETES GOLYÓ.</h2>
<p>A mint Pozsony alá megérkezett Ocskay, egy kis Hióbhirecske
fogadta.</p>
<p>Annak az átadója pedig Tököly uram volt.</p>
<p>Ez a Tököly uram nem valami ivadéka annak a híres Tököli
Imrének, a kit egykor a «nagy úr» fejedelmévé nevezett ki, s a
kivel Bécs városát vívatta, hanem egy rácz knéz, a ki Szerbiából
származott át Csernovics Arzén beköltözőivel, itt a császár
szolgálatába állt, vitézül is harczolt, először a törökök ellen,
azután meg a kuruczok ellen; s harczi virtusaiért magyar nemességet
kapott, Tököli prædicatummal, tábornoki kinevezést és aranylánczot,
a tudvalevő arczképes medaillonnal. A két utóbbit, a kinevezést és
az aranylánczot ugyan soha sem kapta a kezéhez, mert azt majd az
egyik, majd a másik hadvezér letartóztatta, azt vetve ellene, hogy
a hadjáratot nem lovagias modorban folytatja a knéz; úgy, hogy csak
a <span class="pagenum"><a name="Page_154" id=
"Page_154">-154-</a></span> Tököli prædicatum maradt a számára.
Eredetileg Popovicsnak hivták. Elgondolható ennélfogva, hogy Tököli
uram, a ki a császári vezérek között csak harámbasa czímmel
illetteték, milyen szives indulatot táplálhatott Ocskay iránt, a ki
valóságos tábornoki mellszalaggal és az igazi aranylánczczal a
nyakában került vissza Bécs városából. Senki sem hitte volna
azt.</p>
<p>– Hja! Ha én azt tudtam volna, hogy az embernek elébb le kell
vágni a bajuszát, mert attól, mint az ökörnek a szarvától, nem fér
a láncz a nyakába.</p>
<p>Ez volt az első üdvözlet, a mivel kinn a mezőn fogadta Ocskayt a
ráczok vezére, ott lakván kinn sátorok alatt a csapatjával; (a
császári vezérek nyilván féltették a vitéz hadfiak egészségét a
szobalevegőtől, azért nem vitték be őket a városba).</p>
<p>– De szép aranyláncza is van kegyelmednek!</p>
<p>– Van annak, a ki meg nem iszsza. Veté oda Ocskay nagy
parasztosan.</p>
<p>– Akkor hát ugyan jó, hogy Blaskovich uramnak a nyakába nem
került a láncz, mert az már megitta volna. Széthagyta verni a
rábizott századait a kegyelmed áthozott ezredének, a míg maga
dáridózott.</p>
<p>– Tudom, mondá Ocskay. Nagy-Tapolcsánynál. Tévedésből
történt.</p>
<p>– De most másodszor is széthagyta a népét verni. Ez már
Szenicznél történt. Vajda kuruczvezér lepte meg ivás közben;
hírmondót is alig eresztett el belőle. A kegyelmed ezredének alig
maradt meg a fele.</p>
<p>Ocskay goromba, nyers dölyffel ütött a tarsolyára, a hol
csörgött az aranypénz.</p>
<p>– Majd felszaporítom megint: «Kapok korpára ebet!»</p>
<p>Ejh azért a szóért de megharagudott volna hajdanában, ha más
mondta volna ki előtte.</p>
<p>– Hát kegyelmetek mi hőstettet vivének azóta véghez? Toldá oda,
csipkedőleg a rácz vezérhez fordulva.</p>
<p>– Hát mink is csak megteszszük, a mit tudunk. Épen <span class=
"pagenum"><a name="Page_155" id="Page_155">-155-</a></span> most
kergettünk meg egy csoport kuruczot, a ki odabenn száguldozott
Ausztriában, még most is feketére volt mázolva a pofájuk, mint
holmi füstfaragóké.</p>
<p>Ocskayt megakasztá ez a szó: feketére mázolt ábrázatú kuruczok.
Ezek az ellene összeesküvők lehettek.</p>
<p>– Egyet elnyomtunk közülök; a lova elesett vele, a többi
elszelelt, usgye fóre!</p>
<p>– Hol van az elfogott?</p>
<p>– A hol hozzák ni! Elébb egy kicsit megmosdatták a Dunánál, hogy
rá lehessen ismerni a képes feléről.</p>
<p>– A vörös-köpönyegesek ököllel taszigálva tereltek előre egy
fogoly kuruczlegényt, a kinek az egyenruhája már messziről
elárulta, hogy Ocskay ezredéhez tartozott valaha, csak azoknak volt
kurta piros puliderjük (csipőtül czombig érő úszónadrág forma a
feszes lábszáröltöny fölé húzva).</p>
<p>Mikor odaértek a fogolylyal Ocskay elé, a legény egyszerre
felkapta a fejét, a mit eddig lesütve lógatott. Ocskay
ráismert.</p>
<p>Ez volt az a bizonyos «Marczi».</p>
<p>A Tisza Gábor hajdani inasa. Tanuja a csúfos büntetésnek, a
mivel Ocskayt meggyalázták: – utolsó tanuja! Az a pozsonyi fogoly,
a kit ő a felesége könyező szemeiért börtöne penészeiből előhozott,
a ki nála nélkül ott rohadna most is a feledés vermében. Ugyanaz a
katona, a ki rákiáltott, mikor Pálffy bánnal összeölelkezni látta,
egy meggyalázó, fenyegető mondást, s pisztolyát rásüté. Talán épen
a bécsi lázítók egyike, a ki a szörnyeteg hadat ellene csődíté.</p>
<p>A fogoly kurucz daczosan emelé fel a fejét előtte, s a mint
Ocskaynak bajusztalan arczát meglátta, elnevette magát
kegyetlenül.</p>
<p>Ez a nevetés oly vérig boszantó, oly őrülésre kergető, oly
gyilkos méregkeverő volt, hogy Ocskay nem birt ura lenni
indulatainak, kirántá pisztolyát a nyeregkápa mellől, s a nevető
alakot egy lövéssel halottá tette. <span class="pagenum"><a name=
"Page_156" id="Page_156">-156-</a></span></p>
<p>A körülálló ráczok elszörnyedtek e rémtettre. Tököli uram
handzsárt rántott, s annak a lapjával ütött az Ocskay lovának az
orrára, s leszidta dühösen a kuruczvezért.</p>
<p>– Czudarság! Disznóság! Pogányság! Agyonlőni egy hadifoglyot.
Megölni egy embert, a kinek a keze meg van kötözve. Rácz nem tette
azt soha, pogány török teszi, annak is a söpredéke. Pfuj az ilyen
magyar vezérre! Foglyot gyilkolni! A ráczoktól elfogott szegény
kuruczvitézt! Pih! Szégyen gyalázat! S még ennek a nyakába
akasztják az aranylánczot! Menjünk a hadi törvényszék elé! Hozzátok
utánam a meggyilkolt foglyot, így összekötözötten, hadd akaszszák
még ezt is oda arra az aranylánczra!</p>
<p>Ocskaynak szerencséje volt, hogy magával hozta a két escadron
dragonyost, különben még lerántották volna a lováról a dühbe hozott
ráczok.</p>
<p>Ő pedig legkisebb lelkiismeretfurdalást sem érzett ez emberölés
miatt. Olybá vette azt, mintha egy dühödt farkast lőtt volna
agyon.</p>
<p>A mint Pozsonyba megérkezett, beszállásolta magát, borbélyt
hivatott, megborotválkozott; azután gálába tette magát, úgy ment
fel a várba, a hol Heister lakott. Egyszer visszagondolt még az
agyonlőtt Marczira; ha talán csakugyan feljelentené Tököli uram a
fővezérségnél ezt a semmiséget, hát hiszen majd elmondja Pálffy
bánnak, hogy ez volt az a ficzkó, a ki közénk lőtt, mikor
összeölelkeztünk s azzal el lesz ütve az egész dolog.</p>
<p>Hanem az a baj volt ezuttal, hogy Pálffy bán nem volt
Pozsonyban: az túl a Vágon járt. Mikor Ocskay benyitott a
haditanács termébe, egy hosszú asztalt látott maga előtt, körülülve
osztrák császári és dán királyi tisztekkel. Ránézve idegen arczok.
A ki az asztalfőn ült, Heister tábornagy, arra ráismert az arczképe
után, a többivel ez ideig csak a csatamezőn találkozott s ott nem
igen szokott az ember ismerkedni. De egy ismerőse mégis volt
közöttük: Ritschán. Annak az arczát is csak úgy futólag vette
észre. <span class="pagenum"><a name="Page_157" id=
"Page_157">-157-</a></span></p>
<p>Ocskay odament Heister elé s megnevezte magát.</p>
<p>– Én vagyok «lovag Ocskay László», császári tábornok.</p>
<p>Heister olyaformán húzta széjjel a két száj-szegletét, mintha
mosolyogna s odadörmögé a szakállába (neki még volt!)
«funkelnagelneuer General!» Aztán fenhangon mondá:</p>
<p>– Épen jókor jön kegyelmed, együtt ül a haditanács.</p>
<p>Ocskay azt hitte, hogy az annyit jelent, hogy tehát ő is üljön
le közéjük.</p>
<p>Szétnézett, ott látott épen Ritschán mellett egy üres széket,
annak megfogta a támláját s előrehúzta azzal a szándékkal, hogy
majd leteszi rá magát.</p>
<p>Hanem erre Ritschán felugrott helyéről s hevesen kiálta rá:</p>
<p>– Én olyan emberrel egy asztalnál nem ülök, a ki védtelen hadi
foglyot gyilkolt meg!</p>
<p>– Mi sem! Egy becsületes katona sem! Kiabáltak a többi tisztek
is, kirugva maguk alul a székeiket. Ez infámia!</p>
<p>Első fogadásnak ez elég visszariasztó!</p>
<p>Ocskay László csendesen végig nézett rajtuk. Az ő szive nagyon
meg volt már keményedve: még akkor sem tudott megijedni, ha
bűnösnek érezte magát. Pedig háromszorosan félelmes volt rá nézve
minden ember, a ki itt most körülveszi: – ellensége, – vetélytársa,
– és birája.</p>
<p>Szilárd és nyugodt hangon szólalt meg.</p>
<p>– Azon ember, a kit én megöltem, egy olyan veszedelmes titoknak
volt birtokában, a mi ha kipattan, nagyobb veszedelem lesz egy
vesztett ütközetnél. Én nem gyilkosságot követtem el, hanem
itéletet hajtottam rajta végre. Nagy veszedelmet hárítottam el ez
által. Ezt katonai parolámra mondom. Tettemről csak Istennek
számolok.</p>
<p>Zavartalan tekintete, nyugodt szavai hatottak a társaságra.</p>
<p>– Üljenek helyeikre kegyelmetek! inte Heister a főtiszt uraknak.
Ha Ocskay László tábornok úr azt mondja, hogy <span class=
"pagenum"><a name="Page_158" id="Page_158">-158-</a></span> ő a
hadifogoly megölése által nagy veszélyt hárított el, s egy gonosz
titkot némított el örökre, s ezt katonai parolájára erősíti, akkor
ezt minden tiszttársának el kell hinnie.</p>
<p>– Vagy megverekednie vele, ha el nem hiszi. Vágott közbe
Ritschán.</p>
<p>– Tábornok úr! horkantott rá Heister, tanulja meg, hogy mikor a
Feldmarschallja beszél, olyankor ne vágjon a szavába!</p>
<p>Mindenkit meglepett, de Ocskayt legjobban, ez a nem várt
pártulfogás a fővezér részéről. Heister külömben nem volt az az
ember, a ki a hadi törvényszék előtt a vádlottakat kisegítse a
hinárból; s Ocskaynak még eddig nagyon kevés érdeme volt arra, hogy
a magas úr rokonszenvét birhassa.</p>
<p>– Én ismerem Ocskay László tábornok urat jól; folytatá a
pártfogói védelmet a fővezér. Tudom, hogy az ő szava mind arany, a
mit kimond. A midőn hűséget esküdött a császárnak, azt meg is
tartja. A császár iránti hűségből lőtte agyon a fogoly kuruczot;
nemde így van, tábornok úr?</p>
<p>Ocskay ráhagyta, hogy úgy van.</p>
<p>– Nos, mit zúgnak fel erre kegyelmetek? mit csörömpöl a
kardjával, Ritschán tábornok úr? Ocskay László tábornok hűségéről
én felelek!</p>
<p>Ennél tovább nem lehetett menni.</p>
<p>– Igenis, Ritschán tábornok úr, igenis. Erősködik Heister. Én
bizonyos vagyok felőle, hogy Ocskay László tábornok úr, a ki mintha
csak hivásra jelent volna meg e perczben közöttünk, nem fog
visszariadni attól a nehéz feladattól, a mit kegyelmed egész
mereven visszautasított. Ő nem fog visszarettenni semmi embertől,
semmi ördögtől. Úgy-e bár, Ocskay László tábornok úr?</p>
<p>Ez annyi volt, mint a kevélység dæmonának feltenni a koronát a
fejére.</p>
<p>Ocskay elhagyta magát ragadtatni kevélységétől s kérkedő
<span class="pagenum"><a name="Page_159" id=
"Page_159">-159-</a></span> pathosszal esküdözék: «hitemre és
lovagi szavamra fogadom, hogy nincs az a veszély, a mitől
visszarettenjek!» Küldjenek a legelátkozottabb helyre, odamegyek. A
mit ember végrehajthat, én végrehajtom.</p>
<p>– Ocskay! Kiálta rá Ritschán s az emberi jószivűség
visszatarthatatlan ösztönével megragadta Ocskaynak azt a kezét, a
mit esküvésre akart felemelni, de Ocskay kirántotta a kezét s
magasra emelte azért is.</p>
<p>– Esküszöm rá!</p>
<p>– No, látják kegyelmetek! Mondá Heister diadalmas elégültséggel.
Ez az igazi katona! Nem kérdi elébb, mi a feladat, a mit rábiznak?
Azt mondja «végrehajtom! esküszöm rá.» Nem mondogatja azt: «hja ez
nekem nagyon meleg, ez nekem nagyon hideg!» hanem, ha tűzbe, ha
jégbe küldik, közé megy!</p>
<p>Ez mind Ritschánnak látszott szólni: Heister egyenesen ő rá
nézett e szavak alatt; ő volt az a válogatós katona, a kinek ez a
példálózás szólt. Le is nézte őt Ocskay, vitéz lelke egész
fensőbbségi tudatával; a míg Ritschán megfoghatatlan módon sem
szégyenkedést nem mutatott az arczán, sem irigykedést Ocskay ellen,
a ki az ő feladatát elvállalni kész, hanem a helyett valami mély
szánalommal és keserűséggel nézett a szeme közé.</p>
<p>– Pedig hát a feladat nem kivihetetlen, folytatá Heister. Nem
kellenek hozzá se táltosok, se tündérlovagok: csak ember kell
hozzá, a kinek nem olvadozik a szive. Üljön le kegyelmed, Ocskay
László tábornok úr, s vegyen részt a haditanácsban, épen az ordre
de bataillet állapítjuk meg.</p>
<p>Most aztán Ritschán maga igazítá oda Ocskay számára a
támlásszéket s jó nagy helyet adott neki, hogy szétvethesse a
lábait. Ő maga az arczát az öklére támasztva, úgy figyelte Ocskay
arczvonásait az alatt, a míg Heister beszélt.</p>
<p>– Az urak előtt már elmondtam, a most érkezett tábornok úr
kedvéért még egyszer elmondom a hadjárat ez idő <span class=
"pagenum"><a name="Page_160" id="Page_160">-160-</a></span>
szerinti körülményeit. Rákóczy hadi operatiói jelenleg nagyobbrészt
a Dunántúlra szorítkoznak. Ebből az országrészből a császári
seregeket kiverni, s Érsekujvárt az ostrom alól felszabadítani:
erre irányul minden erőfeszítésük. Bercsényi, Eszterházy, Vak
Bottyán minden hadi erejüket ide vonták össze. Károlyi Sándor ez
operatióval egyetértésben, Erdélyt és az Alföldet szorongatja. Meg
kell vallanom, hogy a kuruczvezérek újabb hadviselési módja
fölöttébb sikeresnek bizonyult be. Ők nem ereszkednek velünk nyilt
csatába, hanem azt teszik, hogy a merre a mi seregünk előrehalad,
portyázó hadaikkal előtte, utána, körülötte minden várost, falut,
tanyát fölégetnek, úgy, hogy mi nem találunk mást, mint kormos
falakat, pernyébe omlott kazalokat, és behányt kutakat napi járó
földre.</p>
<p>Legközelebb én magam szereztem ilyen tapasztalatot a magam
kárával: egész Veszprémig hatoltam, a nélkül, hogy valaki ellenállt
volna s onnan gyors futásban kellett visszamenekülnöm Komáromig, a
nélkül, hogy valaki kergetett volna: a kuruczok nem hagytak
körülöttem sem egy harapás kenyeret, sem egy ép háztetőt. Most
aztán itt jön a tél. Nekünk mindenütt a Duna átjáratait kell
őriznünk, hogy ha a jég beáll, vagy Komáromot, vagy Esztergomot,
vagy Pozsonyt meg ne lephessék. Rákóczynak pedig az a szándéka,
hogy a míg a császári hadsereget a Dunántúl és Erdélyben
foglalkoztatja, az alatt szép csendességben egy új hadsereget gyűjt
össze a bányavárosokban és azoknak a környékén, s e végből szét
vannak küldözve a hadfogadó alvezérei, kinek-kinek utasításul
kiadva, hogy mely városban üsse fel a téli szállását, a honnan
aztán tavaszra mind valamennyien összeröffennek majd Egerbe, a hol
a fejedelem maga vár reájuk. Ennek a hadsereg-gyűjtésnek a
megakadályozása azon feladat, a melyről épen beszéltem, s a melyet
Ritschán tábornok úrnak scrupulusai vannak elvállalni.</p>
<p>Ocskay az asztalra ütött az öklével s valami nagy <span class=
"pagenum"><a name="Page_161" id="Page_161">-161-</a></span> szóra
nyitotta a száját. Azonban Heister intett neki, hogy csak
hallgasson: «Most én beszélek.»</p>
<p>– A hogy Ocskay László tábornok úr előre is paroláját adta, nem
kételkedem rajta, hogy ezt a feladatot, a mit most már ő rá fogok
ruházni, pontosan és erélyesen végre is hajtandja. E végből egy
egész combinált dandár fog rendelkezése alá bocsáttatni, a saját
ezredén kívül még az a dragonyos zászlóalj is, a melyet Bécsből
magával hozott, és a Tököli harámbasa vezérlette ráczcsapatok.
Azonkivül a kiket még a császár meghatalmazásából második ezredéhez
toborzani fog.</p>
<p>Ocskaynak még most is egyre büszkeségtől ragyogott az arcza.
Csak az ütötte meg a fülét, hogy ő most egyszerre dandár-vezető
tábornokká emelkedik fel! A mint körülhordozta a tekintetét a
mindenünnen feléje fordított arczokon, azt vélte látni, hogy csupa
merő irigység sandalog felé.</p>
<p>– Most tehát hallgassa meg kegyelmed a feladatát, folytatá a
fővezér. Ezzel a dandárral rögtön útnak indul kegyelmed a körülirt
vidék felé s mindazon városokat, a mik a kuruczok téli szállásaiul
vannak kiszemelve, porig leégeti kegyelmed. Egy kunyhót, egy
kastélyt épen nem hágy, a mi a kurucznak szállást adhasson télire;
elkezdi e munkát Léva városánál s aztán föl egész
Sáros-Patakig…</p>
<p>… Hajh! Hogy elenyészett egyszerre a dicsőségaranyozta mosolygás
erről az arczról! Hogy váltotta fel rajta a halálsápadás
Hyppocrates-lárvája a hiú kérkedést ennél a szónál. A halálitélet
nem hangzott volna ennél kegyetlenebben! Csak bámult maga elé
kőmerev szemekkel; az átellenben ülők arczai, mint az apocalypsis
csodái meredeztek feléje. A testét vesztett lélek, az új halott,
láthatja így maga előtt a túlvilági aræopagot, az előtte elhunytak
társaságát, a kik azt kérdik tőle: mért jöttél közénk?</p>
<p>Leégetni Lévát és vidékét s valamennyi magyar várost a környékén
tíz mértföldnyire! <span class="pagenum"><a name="Page_162" id=
"Page_162">-162-</a></span></p>
<p>Ez volt az a feladat, a mit visszautasított Ritschán, a mire azt
mondá: «nem! én harczolok karddal, pisztolylyal, férfiak, vitézek
ellen; de nem üszökkel, csóvával, asszonyok, fegyvertelenek ellen!
Erre nem leszek jó!»</p>
<p>Ritschán mondhatta ezt; mert ő német, idegen! de te nem
mondhatod! Te! A Rákóczy villáma. Ha bérbe szegődtél, oda kell
leütnöd, a hová sújtanak, templomok tornyába, paraszt gunyhójába,
saját édes anyád ős lakóházába!</p>
<p>Most világosodott fel egyszerre előtte, mily rettenetes játékot
űzött vele Heister, mikor pártját fogta, szépen kimentette, hűségét
felmagasztalta, valamennyi hadvezető fölé emelte! Ez a küldetés
volt neki szánva!</p>
<p>Mit szóljon most? Odarohanjon-e Heisterhez? leboruljon előtte?
átkarolja a térdeit? megragadja a kezét és csókjaival elhalmozza,
és könyörögjön előtte, sirva, mint egy gyermek: «óh uram, ne küldj
engem oda! hisz ott engem minden ember szeret: úgy szeretnek, mint
apát, testvért, szabadítót. Ott van az anyám háza s benne lakik az
a jó teremtés, a ki nekem annyi bűnömet megbocsátotta. Küldj ádáz
csatába, emberirtó ágyútűzbe, rohantass meg velem bevehetlen
várakat, állíts a legfélelmesebb ellenséggel szembe, csak Léva
városát elpusztítani ne küldj engem!?» Vagy pedig letépje nyakából
a tábornoki szalagot és az arany lánczot, s odadobja kardjával
együtt az asztalra, s aztán odatartsa a két kezét, hogy verjék
békóba s tartsanak fölötte haditörvényszéket? Oh be nyomorult
volt!</p>
<p>Egy szónak, egy mozdulatnak nem volt ura, ezek a ránéző arczok
álomhalottá tették; oly tehetetlen volt, mint a kit egy rossz
álomlátás lidércze nyomott meg.</p>
<p>Heister gyönyörködött áldozata halálsápadt arczának galvanicus
vonaglásában.</p>
<p>– No lássák, kegyelmességtek, tábornok uraim. Ilyen az igazi
katona! A ki nem præmeditál, nem philosophál, <span class=
"pagenum"><a name="Page_163" id="Page_163">-163-</a></span> nem
philantropisál; hanem hallgat és cselekszik; engedelmeskedik és
végrehajtja, a mit rábíztak. Ilyen én előttem a mustrája az igazi
katonának.</p>
<p>Ocskay érezte, hogy most mindjárt kitör valami körülötte. Ha
csak egy felsóhajtása, ha egy szemében megjelenő könycsepp elárulja
azt a kínt, a mi szivét összefacsarja, az egész asztaltársaság
hahotája fog rá felhangzani s ez a hahota lesz halálitélete, ez
lesz a temetése! Felállt a székéről, s száraz, kemény hangon mondá
Heisternek:</p>
<p>– Végre fogom ezt hajtani!</p>
<p>Mind fölkeltek erre; bámulat, vagy elszörnyedés hangzott a
zűrzavaros mormogásban, csak Ritschán suttogó szavát értheté meg
Ocskay: «vas a szived.» Voltak, a kik gúnyosan üdvözölték.</p>
<p>Azután elhagyták a termet a tábornokok; Ocskayt visszatartá
Heister.</p>
<p>És azután egy teljes óráig közölte vele az utasításokat, hol
kezdje, hol végezze a rábizott munkát? rettenetes részleteket. S
mikor mindazzal készen volt, akkor megszorítá a kezét és elbocsátá
maga elől, ironicus tiszteletadással hajtogatva magát előtte.</p>
<p>Hogy talált haza a szállására Ocskay, azt maga sem tudja. Künn
tiszta idő volt, de a lelkében volt a köd.</p>
<p>Gépileg végezte a teendőit. Menni kell nagy hadjáratra. Ahogy
szokta. Vezetni egy egész dandárt, ellenség földére; rontani,
pusztítani, égetni. Régi mestersége. Csakhogy ebből most nem
Morvában, nem Ausztriában kell letenni a remeket; hanem itthon
Magyarországon, ez a kis külömbség!</p>
<p>Azért csak ugyanegy munka ez.</p>
<p>Jó katona az ilyen munka előtt mindig maga szokta megtölteni a
pisztolyait, a karabélyát, azt nem bízza más kezére. Az egyik
pisztolya ki volt lőve; azt újra kellett tölteni; ez volt az a
végzetes cső, mely a hű cseléd életét kioltá. Hogy
visszafecskendett rá a vére! A lelkéig égette <span class=
"pagenum"><a name="Page_164" id="Page_164">-164-</a></span> magát.
Mikor annak a haláladó csőnek a sötét üregébe benézett, az a
gondolat szállta meg, hogy most csak egy kicsiny kis nyomás kellene
annak a ravaszára s mindjárt meg volna oldva az élet minden
talánya; mindjárt le volna fizetve minden adóssága, összetörve
minden láncza!</p>
<p>Sokáig beszélgetett azzal a vasszájú jó baráttal. Belefújt, s az
süvöltő hangot adott vissza. Milyen furcsa hangszer!</p>
<p>Ejh! Nincs visszatérés! Előre kell menni.</p>
<p>Leereszté a pisztoly sárkányát s visszatette azt a
nyeregkápájába.</p>
<p>– Küldtek. Jöttem. Hívnak. Megyek.</p>
<h2>AZ ANYAI HÁZ.</h2>
<p>– Csigavér! Mondá magában Ocskay, mikor hideg észszel
végiggondolt a rábizott feladaton. Ugyan nagy dolog. Egy csoport
szalmás viskót fölégetni. Majd fölépülnek megint. Nincsenek
porczellánból. Jobb, ha én hajtom végre ezt a hadi tényt, mint ha
Tököli uramra bizták volna; mert én legalább nem engedem a
lakosságot lemészároltatni. A kuruczvezérek is épen ezt követik. Ők
adják a példát, hogyan kell az ellenfél elől felperzselni a
városokat, a mikben az meg akar pihenni. Vas helyett tűz végzi a
csatát. Jobb, ha romok maradnak utána, mint tetemhalmok. Hadviselés
ez! Egynehány város tető nélkül marad a télire. Addig van!</p>
<p>De hát az anyai ház? Tiszáné nagyasszony kastélya!</p>
<p>Az iránt is könnyen megnyugtathatja a lelkét, a ki felül tudott
emelkedni a gyermekes érzékenykedésen s hadvezéri magas
álláspontról tudja áttekinteni a ködös világot. Biz annak a
kastélynak is áldozatul kell esni. Szép is volna, ha azt mondanák
Ocskay László felől: mindenki <span class="pagenum"><a name=
"Page_165" id="Page_165">-165-</a></span> iránt kellő szigort
alkalmazott, hanem az anyósának a házát megkimélte!</p>
<p>Okos észszel el lehet ezt intézni.</p>
<p>Levelet fog irni Tiszáné nagyasszonynak, a miben előre tudatja
vele az elháríthatlan veszedelmet, a levél vételétől még egy egész
heti ideje marad a nagyasszonynak szekérre rakatni minden házi
szereit, butorait, s lábas jószágaival együtt átköltözni a
Nyirségre, a hol szép birtoka s ősi lakóháza is van. A mi kára
aztán az épületben fog esni, azt mind megtéríti neki bőségesen
Ocskay László! Állja a császár pénztára!</p>
<p>Ezt mind megmagyarázta Ocskay a napához irt epistolájában.</p>
<p>Mikor készen volt a levele, még csak az a nehéz kérdés állt
előtte, hogy mi módon küldje azt el Lévára? Mert levelet az ország
egyik részéből a másikba küldözgetni nagyon koczkáztatott kisérlet
volt. A mellett még nem csak attól lehetett tartani a
levélküldőnek, hogy a futárját a kuruczok fogják el, hanem attól
is, hogy a császáriak motozzák meg, s ha megértik Ocskaynak a
leveléből, hogy ő Heisternek a haditervét előre megjelenti Lévára a
napának, a ki a kuruczokkal jó barátságban van, ez neki legmagasabb
fokú árulásul fog beszámíttatni. Tehát erre a czélra nagyon
megbizható embert kellett kiszemelni. Akadt olyan. Volt a ráczoknál
egy macedó eredetű görög, a ki, ha akarta, rácz volt, ha akarta
magyar volt. Ezt használták izenethordásra. A görög annyival
örömestebb vállalkozott Lévára Tiszáné nagyasszonyomnak levelet
vinni Ocskaytól, mert már egy másik levél is volt a tarsolyában
ugyanoda czímezve.</p>
<p>Az a lövés, a mivel Ocskay a palóczot másvilágra küldé,
mindenképen végzetes volt ő reá nézve. Mikor a ráczok a holt
kuruczot eltemették, a ruhái közt találtak egy bepecsételt levelet,
a mire kivülről ez volt irva: «A ki ezen levelemet nemzetes Tisza
Istvánné nagyasszonyomnak általadja, ötven tallér üti érte a
markát.» A görög <span class="pagenum"><a name="Page_166" id=
"Page_166">-166-</a></span> kezébe került a levél, az eldugta azt a
csizma-szárába s nagyon viszketett a tenyere azok után az ötven
tallérok után. És így egészen kedvére való megbizatásnak vette azt,
hogy Ocskaytól is levelet vigyen a lévai kastélyba. El is vitte
mind a kettőt, szerencsésen át is adta a leveleket Tiszáné
nagyasszonyomnak, meg is kapta értük, nem az ötven tallért, hanem
az ötven botot. A nagyasszony tudniillik deresre huzatta a jámbort
az udvar közepén s jó sort veretett rá.</p>
<p>– Mert hallott-e már ilyen istentelenséget ember valaha? Nézze
csak kegyelmed Tormássy László urambátyám! Valami gonosz akaróm
ilyen két levelet külde hozzám! Az egyiket a vőm, a másikat a
szolgám nevében praktikálták. Bolond az első is; de hát még a
másik. A mit a Marczi nevében irtak, azt mondja, hogy szegény
lelkem fiamnak, Gábornak, Ocskay László volt a megölő gyilkosa!
Már, hogy tudott ilyen istentelenséget kigondolni valami rossz
szivű szószátyár?</p>
<p>Ezen aztán elévelődött a két öreg. Nem volt már a nagyasszonynak
más pártfogója a háznál, mint az öreg nagybátyja, a ki a lábába
furódott golyó miatt nem mehetett többé a háboruba.</p>
<p>A nagyasszony nem mozdult meg a házából; nem hitte el, a mi
abban a két levélben volt irva. Azt már tudta, hogy Ocskay
labanczczá lett; de azt is tudta, hogy sok méltatlanság történt
vele a fejedelmi udvarnál, utoljára is, a leányának a férjét
tekintette benne, fájt a szive miatta; de megtanulta őt mentegetni
maga előtt. Hajh, az asszony szivbe nem lehet annyi özön
keserüséget önteni, hogy a mi egyszer édes volt, keresztül ne
érezzék rajta.</p>
<p>Ocskay pedig közeledett nagy csendesen Léva felé: lassú
haladással, hogy a nagyasszonynak elég időt engedjen a
tovaköltözködésre.</p>
<p>Olybá vette, mint bizonyost, hogy már csak a köztük támadt harag
miatt is, de meg a labanczczá létel gyülöletéből, <span class=
"pagenum"><a name="Page_167" id="Page_167">-167-</a></span> Tiszáné
úgy elmegy onnan, a hová Ocskay közeledik, hogy soha egymást meg
nem látják többet.</p>
<p>Képzelte, hogy szidja, átkozza most! De hát azt ő mind nem
hallja. Olyan közel ők nem jutnak egymáshoz ez életben többet, hogy
szavaikkal egymás lelkén sebeket verjenek.</p>
<p>Útközben már kezdte azt észrevenni Ocskay, hogy milyen
elátkozott provinciát kapott a fővezértől. Eleinte diadalnak
látszott előtte, hogy a rácz vezért az ő parancsnoksága alá
rendelik. Az nagy garral futott Ocskayt bevádolni a hadi tanácsnál
s azt nyerte vele, hogy annak a parancsolatjára adták. Ocskay nem
is állhatta meg, hogy az első szembetalálkozásnál azzal a szóval ne
boszantsa Tököly uramat, hogy «no hát: kaptál piros csizmát?» Hanem
aztán nagy hamar észrevette, hogy Danausok ajándéka neki az a rácz
harámbasa. Ez egyébért sincs itt a gallérjához varrva, mint hogy ő
utána kémkedjék, s minden intézkedését rovásra szedje és gyanuval
kisérje. Ez az ő felügyelője, hogyha netalán gyöngén akarná
végrehajtani azt, a mit Heister rábizott, a mint hogy az is volt a
szándéka Ocskaynak. És a mellett folyvást gúnyolódott Ocskayval.
Minden embert minden apróságért Ocskayhoz küldött. «Ott a
gyenyerális! Ő parancsol minden embernek. Én nem parancsolok. Én
csak harámbasa vagyok. Én nem tudok semmit, a gyenyerális úr tud
mindent. Az az okos ember, az a hatalmas ember, a gyenyerális!»</p>
<p>Mikor Léva alá megérkezett Ocskay a dandárával, beizent a
városbiróhoz, hogy doboltassa ki a lakosságot a városból,
hurczolkodjanak el az ingó holmijokkal, mert ő a várost a fővezér
parancsából fel fogja gyújtatni. Ellenállásra ne gondoljanak; mert
a várőrség kapitányostól meg van már véve, a vár kapitulált,
haszontalan vérontás lenne minden fegyverhez kapkodás.</p>
<p>Tormássy László megtudva ezt a vészhirt, rögtön vágtatott ki
Tiszáné nagyasszony kastélyába. <span class="pagenum"><a name=
"Page_168" id="Page_168">-168-</a></span></p>
<p>– Vége a világnak, édes hugomasszony. Itt van Ocskay László, az
átkozott! Beizent Léva városába, hogy takarodjék ki minden népség,
mert a várost leégeti. Magam szemeivel láttam, olvastam a levelet.
Nincs itt segedelem. Fussunk, a merre szabad az út.</p>
<p>– Nem lehet! Nem hiszem! Szólt az erős lelkű asszony. Ha mind a
négy evangelista állítja is, még sem hiszem el! Hogy Ocskay László,
az én fiam, ide jöhessen, felgyújthassa az én városomat, az én ősi
kastélyomat, labanczvezér parancsolatjára! Álom ez! nem
valóság.</p>
<p>– Nem álom biz ez, édes asszonyhugom. Nézzen ki csak az ablakán.
Ott láthatja a vártornyon lebegni a császári zászlót. Megvette
Ocskay a várőrséget pénzen, a várost is tőbül kiforgatja. Ott
jönnek már az országúton a portyázói.</p>
<p>– No hát jöjjenek! De én előlük el nem futok. Jöjjön maga is
Ocskay László. Hadd nézzek a szemébe, hadd halljam, mit beszél?
Gyujtsa rám a házat, nem futok el belőle, megvárom, míg rám szakad
a tető. Ha kiszabta Isten életem végét, minek nyujtogatnám, minek
toldogatnám? Bevárom halálom. Elég volt az élet.</p>
<p>S nem mozdult a házból Tiszáné nagyasszony, akárhogy jöttek nagy
zsivajgással ráczok és labanczok a kastélya felé. Ő maga kiállt a
tornáczajtóba.</p>
<p>Ocskay László bizton hitte, hogy üresen fogja már találni a
Tisza-kastélyt, a többi úri házakból is elfutott már mindenki. Ő
maga akart oda telepedni a városon kivül, míg a munka bevégződik, s
utoljára hagyni a kastélyt.</p>
<p>Hogy megdöbbent aztán, mikor a tornáczban ott találta maga előtt
Tiszáné nagyasszonyt, belső cselédjeivel és Tormássy Lászlóval,
fogadására készen.</p>
<p>Nehéz volt ráismerni Ocskay arczára. A külső elváltozás is sokat
tett, még többet a lélek belső tükre.</p>
<p>Nem ilyennek szokta őt látni Tiszáné nagyasszony.</p>
<p>A jóság, a szelidség mosolygó tekintete párosulva jár a
<span class="pagenum"><a name="Page_169" id=
"Page_169">-169-</a></span> hősi bátorsággal, a kegyetlen vad
indulatokkal társul a félelem kapkodó tekingetése.</p>
<p>– Nem vette kegyelmed a levelemet, a melyet előre küldtem? kérdé
Tiszánétól. (Még ő volt a neheztelő fél!)</p>
<p>– De igen is kaptam egy levelet, egy csalótól, a ki a te
nevedben, édes fiam, azt a bolondságot irta, hogy menjek innen
futvást, mert te idejösz s felgyújtogatod az én házamat, meg az
egész várost! A levélhozót megcsapattam, a levelet összetéptem. Nem
te irtad azt, én tudom. Hozott az Isten! Szállj nálam!</p>
<p>Ocskay sápadt és fázott. Megfogadta, hogy keményszivű lesz.</p>
<p>– Azt a levelet én irtam; mondá kemény, érzelemtagadó
hangon.</p>
<p>– Te irtad? Kiálta fel Tiszáné nagyasszony. Te! Ocskay László?
Az én vőm? A magyar nép bálványa? S te megtudod azt tenni, a mit
abban irtál? Hogy saját hazádat végigpusztítod? Hogy leégeted a
fejünk fölül a városokat? Földönfutóvá teszed saját honfitársaidat?
S te megtudod ezt tenni? Igaz ez?</p>
<p>– Meg fogom ezt tenni. Igaz.</p>
<p>Tiszáné nagyasszonynak tűzlángban égett az arcza; kinyújtá a
kezét Ocskay felé, úgy, hogy a mutató újja hegyével csaknem a
homlokát érte, mintha valamit irna fel arra, s halkan suttogá:</p>
<p>– Akkor hát az is igaz, hogy te voltál az, a ki a Gábor fiamat
megölted, átkozott!</p>
<p>Ocskay László megrettenve tántorgott hátra! Hát nem temette el
még elég jól ezt a titkot?</p>
<p>Az anya két keze lassú reszketéssel emelkedett fel a magasba,
mintha fel akarná ébreszteni a mélyen alvó sorsot, hogy hallja meg,
a mit mondani fog, s akkor fájdalomtól felmagasztalt arczát az
égnek emelve, könyező szemeivel Istent keresve, suttogá (nem
kiáltott) ezt a szive mély keserűségében fogamzott sóhajtást:
<span class="pagenum"><a name="Page_170" id=
"Page_170">-170-</a></span></p>
<p>– Oh te mindenható Isten! ne engedd, hogy ennek az embernek a
fiai férfikort érjenek!</p>
<p>– Hah! ordítá fel Ocskay, kezeit a fejéhez kapva, hogy ne hallja
ezt a szót, s aztán, mint a halálra sebzett vad, rohant ki a
tornáczból, összecsikorgatott fogai közé fojtva el zokogását.</p>
<p>Miért átkozta meg ez az asszony a gyermekeit? A nagyanya az
unokáit! Hogy ne érjék meg a férfikort! Tetőtől-talpig érczbe volt
öltözve teste-lelke, ez az egy sebhető része volt: és ezt találták
el!</p>
<p>Rohant, mint az őrült, a paripájához, a nyeregbe vetette magát s
úgy elrohant, hogy vissza se nézett.</p>
<p>– Mit is látott volna? Egy összeroskadó nőt, a ki érzi, hogy a
szive most mindjárt meg fogja ölni. Oh az a sziv olyan hatalmas
ellenség, hogy a legnagyobb hőst is meg tudja ölni. Ez ellen
nincsen harcz.</p>
<p>Cselédjei felfogták az összeroskadót.</p>
<p>– Ne ágyba: koporsóba tegyetek engem. Itt van a halálom. –
Érzem. – «Elvégeztetett.»</p>
<p>Tormássy László biztatni akarta. Hajszolta a cselédeket,
hidegért, melegért, eczetért, kámforért.</p>
<p>– Semmi se kell nekem. Túl vagyok mindenen. Én érzem, hogy
meghalok. Nem is teheti Isten azt a kegyetlenséget velem, hogy
tovább éltessen. Hiszen csak a Krisztusnak a vállára engedett
sulyosabb keresztet tenni, mint a milyent elbirt. Hagyjatok
meghalnom. Sietnem kell vele. Sietnem kell a szemeimet lehunyni
örökre, hogy meg ne lássák azt, a mi a pokolnál rettenetesebb. – Ki
féljen még a pokoltól, mikor itt van ezen a világon Ocskay László!
Ne lamentáljatok. – Szegezzétek össze hevenyén a koporsómat,
gyalulatlan deszkából; – varrjátok össze a halotti köntösömet,
durva vászonból, hogy ki ne rabolják siromat miatta Ocskay
martalóczai. Csak azt a megtépett mellényt, az én szerette jó fiam
Gáborom köntösét, azt tegyétek oda a szivemre, széthasogassátok,
úgy tegyétek oda. Oh édes jó fiam! Hol van az a te erős
<span class="pagenum"><a name="Page_171" id=
"Page_171">-171-</a></span> kezed? A kit kinyujtasz még a sirodból
is, s lesújtod vele azt, a ki a tieiddel kegyetlenül bánik! Alszol,
kedves fiam! Mindjárt jön az anyád és fölébreszt!</p>
<p>Oda kellett hordani eléje a deszkákat és ott ácsolni össze a
szeme láttára a durva koporsót. A szürke vásznat is ott szabatta
fel maga előtt halotti köntösnek.</p>
<p>– Aztán ne tegyetek engem a kriptába. Azt fel fogják dúlni a
rablók. Ássatok gödröt a számomra a kertben, oda temessetek.
Semmiféle fejfát a siromhoz. Minek mondaná az: itt nyugszik az
Urban! Nem nyugszom. Hazajárok – kisértő léleknek.</p>
<p>Majd meg elhallgatott: az arcza mutatta, mily kinokkal vivódik,
de nem nyögött, nem jajgatott; száját összefogta.</p>
<p>Tormássy László kinyitotta az ablakot, hogy friss levegőt
ereszszen be. Azon az ablakon át épen ráláthatott a haldokló
fekhelyéről Léva városára.</p>
<p>Egyszer aztán a csendes háztömeg közepéből egy gomolyó
füstoszlop tolakodott föl az égre, azt megkapta a forgószél, s
körülcsavargatva, beszórta égő tűzcsillagokkal a várost.</p>
<p>Erre a látványra nagyot sikoltott a haldokló nő, végső erejével
fölvetve magát fektéből, mind a két kezével a szivéhez kapott s
aztán visszaesett, arczát lefelé fordítva. Ez a rémlátás megölte.
Megszakadt a szive.</p>
<p>Ocskay László pedig ott állt főtiszteivel együtt azon a dombon,
a melyről hajdanában vezényelte Lévavár első ostromát – Ilonka
szeme láttára. Hogy imádkozott akkor két szerető szív érette oly
buzgón!</p>
<p>Onnan nézte végig, hogyan teljesítik parancsait egész
pontossággal. A nap lement már, de az ég világolt, boltozata egy
égő város lángját verte vissza.</p>
<p>Jöttek hozzá könyörgő küldöttségek a városból. Előkelők, papok;
maga elé sem bocsátá őket. Menjenek, a merre látnak: nem segíthet
rajtuk. Nyughatatlan szívét, mint az üldöző farkast, úgy kapatta
háta mögé eldobált konczokkal: «engem is bántottak, életemre
törtek, meg <span class="pagenum"><a name="Page_172" id=
"Page_172">-172-</a></span> akartak gyalázni, ők tettek azzá, a mi
vagyok. – Sirjanak miatta».</p>
<p>A város közepéből fel-felgomolygott egy ujabb tűzittas
füstoszlop. – Most a Csáky-palota ég! Most a Szentiványi kastély
gyuladt ki! – Az ott a gymnásium lángja! – Most a katholikus
templom lobog fel! – Olyan az égő tornya, mint egy égre tartott
fáklya! – Most a református templomba kap a tűz!… Aztán recsegve
tör ki a láng a vár minden ormán, s egymásba vegyül a közepén. A
szőlőhegyeken minden kolna, minden mulatólak lángol
szerteszéjjel.</p>
<p>– No ez a munka derekasan lett bevégezve! Hallja Ocskay dörmögni
a háta mögött a harámbasát. Minden ház fel van perzselve az utolsó
egyig.</p>
<p>Ocskay László csak erre a suttogó szóra tekinte a háta mögé. Ott
állt a Tisza-kastély. Ő háttal volt fordulva felé.</p>
<p>Most oda tekinte.</p>
<p>– Az utolsó egy! Ez volt az. Még épen állt.</p>
<p>Megértette a gúnyt.</p>
<p>Hirtelen haraggal fordult oda a harámbasához.</p>
<p>– Hát az a ház mért nem ég ott?</p>
<p>– Mert nincs meggyújtva.</p>
<p>– Én megparancsoltam kegyelmednek, hogy gyújtassa fel a
ráczaival.</p>
<p>– Én is megparancsoltam a ráczaimnak, de a ráczaim nem akarják
felgyújtani.</p>
<p>– Miért nem?</p>
<p>– Mert bolondok. A tornáczban egy halott fekszik kiterítve, úgy
hiszem, a ház asszonya; – s az én ráczaim babonások: nincs az a
kincs a világon, a miért egy házat felgyújtsanak, a melyikben
halott fekszik. Azt hiszik, hogy abból prikulics lesz, csuma lesz,
s az hozza rájuk a pestist. – Talán a kegyelmed magyar vitézei
felvilágosodottabbak? Azok megtehetik. – Parancsolja meg nekik
kegyelmed. Hiszen kegyelmed a gyenyerális. <span class=
"pagenum"><a name="Page_173" id="Page_173">-173-</a></span></p>
<p>Ocskay nem szólt többet a harámbasához, hanem odalovagolt a háta
mögött fölállított huszárszakaszhoz.</p>
<p>– Kókány Laczi! mondá a szélső káplárnak. Végy magadhoz három
rótát. Czafoljatok ahhoz a kastélyhoz ott és gyujtsátok fel.</p>
<p>Kókány Laczi az az ember volt, a ki sok ilyen parancsot hajtott
már végre – Morvában, Ausztriában.</p>
<p>Ocskay aztán ismét visszalovagolt a dombra, s nézte hátat
fordítva a kastélynak, hogy milyen szépen ég a vár.</p>
<p>Jó idő vártatva megint hallja a csufondáros suttogást a háta
mögött.</p>
<p>– Kókány Laczi bizonyosan nem találja a tűzszerszámát.</p>
<p>Visszatekint. A Tisza-kastély, körül bevilágítva az égés fénye
által, még mindig áll. Ellenben a kiküldött huszárok szétszórt
csoportban száguldanak viszafelé: legelől Kókány Laczi.</p>
<p>Ocskay eléjük nyargalt.</p>
<p>– Hát titeket mi lelt? Ti is megijedtetek?</p>
<p>– Nagyon. Rebegé a káplár, s még az álla is reszketett
rémületében.</p>
<p>– Mitől?</p>
<p>– Kisértet van ott.</p>
<p>– Egy halott?</p>
<p>– Nem! Egy élő!</p>
<p>– Miféle kisértet?</p>
<p>– Azt én meg nem mondom, ha kettőbe vágnak is.</p>
<p>– Gyáva kákompillik! Jöjjetek utánam! Majd én szemébe nézek
annak a mumusnak!</p>
<p>– Jó lesz; generális uram.</p>
<p>Ocskay László maga vezette vissza a mordályégetőket a
Tisza-kastélyhoz. Az udvarba érve, leugrott lováról, kirántotta
kardját s maga csörtetett fel elől a lépcsőkön.</p>
<p>A tornáczban ott volt a koporsóba fektetve a megholt anya,
mellette Tormássy László, s a kálvinista pap. Végezték <span class=
"pagenum"><a name="Page_174" id="Page_174">-174-</a></span> a
búcsúztatót épen. Rá sem néztek a mellettük elrobogó alakra.</p>
<p>Futva ment át a tornáczon Ocskay László; de az az egy futó
pillantás is örökre lelkébe égette azt a képet: a hogy egy dicsőült
arczú halott ott fekszik egy durva deszka koporsóban, két keze
összetéve keblén, s azok alatt egy himzett bársony-mellény.</p>
<p>Rohant onnan. Be a belsőszobába.</p>
<p>Ott látták a huszárok a czimerteremben a kisértetet, a kinek a
nevét nem akarja senki megvallani.</p>
<p>Ocskay betaszítá maga előtt az ajtót, s betoppant a terembe,
öklébe szorítva kivont kardját.</p>
<p>Rémülten torpant vissza. Térdei megrogytak alatta.</p>
<p>Ki az ott? Az a kisértet! A ki előtte áll!</p>
<p>Pokol ördöge iszonytatóbb rémalakot nem ölthet magára, hogy őt
megrettentse, mint ez a tünemény ott!</p>
<p>Ez ő saját maga! Ocskay László, a régi, a hajdani! A diadalmas
hős! A nemzet bálványa! A haza oszlopa! A hír kegyencze! Ez a
ragyogó arcz; e dalia-termet, egyik kezében a kivont kard, a
másikban a «libertas» zászló: ez jön most ellene. Ocskay László, a
hős, jön megütközni Ocskay Lászlóval, a pribékkel!</p>
<p>… Csak egy festett kép az: egy vászonra kent alak. Maga Ocskay
készíttette azt egyszer olasz művész által anyósa számára, de ez a
festett rém, ez élettelen kisértet mégis megverte az elevent. S az
ő szellemkardja kiüté ennek a kezéből az igazi vasat.</p>
<p>Reszketett, rázkódott minden ize, tagja. Önmagára ismert;
önmagától megrettent, elbódult.</p>
<p>– Ki vagy te? Mit akarsz? Ne közelgj! Ne nézz rám! Minden
halottja a fekete földnek, a kit kezem megölt, jöjjön elém, csak te
ne támadj fel! Jöjjenek halotti lepedőikben, csontváz koponyákkal,
üres szemodukkal reám vigyorogva, csak te ne jöjj elém! – Mind
valamennyivel megverekszem ujra! meztelen oda állok fegyvereik elé;
csak te ne támadj rám! Távozz! távozz! távozz! <span class=
"pagenum"><a name="Page_175" id="Page_175">-175-</a></span></p>
<p>Az ablakon át belobogó tűzfény úgy lebegteté a rémalakot, mintha
mozogna, előre jönne, orczái haragra gyuladva égnének, szemei
szikráznának, mintha megszólalna, kezét kinyujtaná, kardjával
sújtana.</p>
<p>Egyszerre új fényözön támadt. Léva fellegvára légberepült, a
lőporos-torony magasra lövelő lángoszlopai vakító fénynyel áraszták
el az éjszakát. S e fénykitörésnél úgy tetszett, mintha az a rémkép
egészen közelbe rohanna az élő képmáshoz, arczot arczhoz tüzve,
mellet mellnek vetve.</p>
<p>– Ördög és pokol, ordítá Ocskay, kárhozatos dühvel, s felkapva
földre ejtett kardját, mint a kit a rémület megőrjített, az
ijedtség veszett haragjával rohant a szembeálló rémnek, s kardjával
összevissza kaszabolta – azt a festett képet: – egy rongyot nem
hagyott meg belőle a rámában.</p>
<p>A halálos veriték csorgott végig egész testén e szörnyű torna
után. Egy élő párharcza saját rémképével.</p>
<p>– Jöhettek! hörgé rekedten a kívül maradt katonáknak. Nincs már
kisértet a házban. Végezzétek a többit.</p>
<p>Azzal rohanni akart kifelé a házból.</p>
<p>De türtőztetnie kellett sietését, mert épen akkor vitték ki az
ajtón, le a tornáczlépcsőkön azt a gyalulatlan deszkakoporsót, a
minek még szemfedője sem volt: azt be kellett várni. Halottvivő
cselédek, a lelkész, meg Tormássy László énekelték a halottkisérő
zsolozsmát:</p>
<div class="poem">
<div class="stanza"><span class="i0">«Menj el a nyugalom Csendes
éjjelébe!<br /></span> <span class="i0">A gyászos sirhalom Megnyilt
kebelébe:<br /></span> <span class="i16">Köz anyánk
ölébe».<br /></span></div>
</div>
<p>Végig kellett várni, míg a gyászmenet elvonul.</p>
<p>És még azután is ott kellett neki állni azon a tornáczon, a hol
egykor a topolyfa veszszőt (a kegyelem fáját) Ilonkának adta, és
kellett neki hallgatni, hogy dübörög a hant a koporsón, a mit ott a
házi kertben elsirolnak.</p>
<p>És még aztán is ott kellett neki állni és hallgatni, a hogy a
lelkész elzokogja a végszavakat: «Isten adjon neki <span class=
"pagenum"><a name="Page_176" id="Page_176">-176-</a></span> örök
nyugodalmat». Utána akarta rebegni, hogy «ámen» s nem jött ki az
ajkán.</p>
<p>És még azután is ott kellett neki állni, mikor már senki sem
volt körülötte és látni egyedül magára, maradva, egy egész
felgyújtott világot, s hallgatni a távolból felmorajló zugását
ezernyi ezer kétségbeesett szónak: «verje meg az Isten, a ki ezt
tehette»!</p>
<h2>KÉT KINCS KÖZÜL AZ EGYIKET!</h2>
<p>Ez a kisértetes jelenet a Tisza-kastélyban természetesen nem
maradt titokban; Kókány meg a többi huszárok tanui voltak annak,
hisz első sorban őket rémíté agyon az élethű arczképe Ocskay
Lászlónak, ők hitték azt, hogy valami rémkép, a ki szembe jő rájuk,
számot kérni a fertelmes árulásért; s aztán visszatérett
elhistórizálták a pajtásoknak, milyen kegyetlenül elbánt a
generális azzal az ijesztő csodával! – Ebből aztán nagy tréfa lett
a tiszt urak között. – Mert hiszen nem veszik ám az ilyen kis
executiót olyan tragikusan, mint a hogy le van irva. Egy leégett
város nem a világ! Csak éjjel borzasztó az, mikor a lángja
vereslik, reggel már csak a füstje látszik. Aztán egy csepp vér sem
folyt el; a lakosság elmenekülhetett, s magával vihette, a mi a
szekerére és hátára fért. A Tisza-kastélyból is elébb kihordtak a
labanczok minden butort, retyemutyát: nem törtek össze semmit, el
sem suvasztottak, a derék becsületes emberek, csak aztán gyújtották
fel a tetőt. – Ocskay László a rábizott feladatot a milyen
lelkiismeretes szigorral, épen olyan humanus kimélettel hajtotta
végre. Ezt meg kellett neki adni.</p>
<p>– No, hanem azt szerettem volna látni, mikor a saját portréddal
megduelláltál! évődék Ocskayval Tökölyi uram, mikor, végzett munka
után, ott az erdősátorban «fecerunt magnum áldomás». – Nagyokat
vágtál rá? Keresztben, <span class="pagenum"><a name="Page_177" id=
"Page_177">-177-</a></span> hosszában? Az nagyon derék lehetett.
Ennek híre lesz az országban, hogy Ocskay László maga-magát is kész
levágni, ha utját állja.</p>
<p>Ocskay türte a tréfát s se nem haragudott érte, se bele nem
vegyült a mulatság tréfás zajába. – Tiszttársai ezt csendes
lelkifurdalásul magyarázták s Tökölyi uram most már úgy beszélt
hozzá, mint a ki megszomorodott szivű czimboráját jóakarólag
vigasztalgatja.</p>
<p>– Fel se vedd ezt az egész dolgot, édes gyenerálisom. Láttál te
már ilyen fájerverket többször is. Piszliczárság az egész! Kérdezd
meg csak a Léva vári kapitányt, micsoda parancsolatja volt neki
Bercsényitől? Előadja. Egy hét óta a zsebében volt már a rendelet a
kurucz táborból, hogyha a császári sereg közelít Lévához, ő gyújtsa
fel a várost. Te csak megelőzted benne a kuruczokat. – Azoknál is
az a hadi praktika, hogy minden várost felpörköljenek, a hova a
császáriak le akarnak telepedni. Ott van Korpona: ők maguk
gyújtották fel. Ott van Zólyom; Andrássy tábornok az első gyanus
csapat közeledésére felgyújtotta, leégette a várat, a várost; pedig
nem is császári lovasok voltak, hanem kuruczok, a kiket jönni
látott. Ők is csak azt teszik, a mit mi teszünk. S nem fáj érte a
szivük. Te se légy olyan érzékeny. Nádaltasd meg a szivedet a
kovácsnál, ha még lágy; lásd, az enyém milyen kemény. Megállj, még
majd vért is kell ontanod, magyar vért. De hát attól se hökölj meg.
Hát a kuruczok nem ontották a te magyarjaid vérét? Mikor Vajda
Bandi megrohanta Unyimnál a te Blaskovichodat, bekergette a faluba,
a te szegény huszárjaid bújtak volna szalmába, szénába, házhiúba,
de a tótság oda hurczolta őket Vajda elé s azt kiabálta: «zabi
panye! zabi! précsoszom zosztál!»<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a> s
Vajda levágatta őket sorba. A szegény Vas Andris hadnagyodat, a
Benger Boldizsár zászlótartódat, a Krupics Jancsi
strázsamesteredet. Te se sajnáld őket! Az a szép, mikor a magyar
vágja <span class="pagenum"><a name="Page_178" id=
"Page_178">-178-</a></span> a magyart. Majd nő helyébe más. «Terem
az ember, mint a subagallér!» Legyen olyan kemény szived, mint
nekem.</p>
<p>(«Megállj csak, mondogatá magában Ocskay, míg arczáról
leovashatlan volt, a mit most gondol. Majd megválik nem sokára,
hogy melyikünknek a szive keményebb?»)</p>
<p>Mikor Heister Pozsonyból utnak ereszté Ocskayt, akkor élőszóval
azt a hadjárati tervet adta neki utasításba, hogy a bars- és
nógrádmegyei városokat égesse fel. Ez azonban csak próba volt
Ocskay «új hűségére» nézve. Még azon az éjszakán, a melyen e próba
első feladatát olyan fényesen bevégezte, átadott neki a dragonyosok
őrnagya Ebermont egy zárt levelet a fővezértől, a mit eddig a
tarsolyában tartogatott. Így szokták a tengernagyokat is zárt
utasításokkal ellátni, a miket csak a magas tengeren szabad
felbontaniok.</p>
<p>Ebből a lepecsételt utasításból aztán megértette Ocskay, hogy
egészen más feladat vár reá, mint a mit szóval elmondtak
előtte.</p>
<p>Heister Pálffy bánnak Árvavár elfoglalását parancsolta meg. Azt
a vidéket Czelder Orbán, kurucz vezér tartotta megszállva, maga is
leghivebb német vezére Rákóczynak, a csapatjai is a legderekabb
német és tót gyalogok. Ez ellen küldte Heister Pálffy bánt, Ocskay
Lászlót és Ebergényit. El kellett dőlni, hogy melyik harczol
vitézebbül: a császár magyarjai, vagy a Rákóczy fejedelem
németjei?</p>
<p>Már ezt a küldetést gyönyörüség volt elfogadni Ocskay
Lászlónak.</p>
<p>Az egész haditerv, a mit Heister és a táborkar bölcsei nagy
tudományosan kifundáltak otthon a szobában a földabroszon, határos
volt a lehetetlenséggel, azok előtt, a kik azt a vidéket ismerik.
Könnyű ám Heister uramnak az ujja hegyével a mappán alá s
felsétálni, de a ki valaha a Kis-Fátra meg a Nagy-Fátra hegyeit
beutazta, az tudni fogja, hogy az ilyen séta kemény télben nem
embernek való.</p>
<p>Épen azért szerette azt meg Ocskay László. Azért <span class=
"pagenum"><a name="Page_179" id="Page_179">-179-</a></span> mondta
magában, hogy majd megválik, melyikünknek a szive szorult rá, hogy
a kovácshoz vigyék megnádaltatásra?</p>
<p>Déltájon egy erős zápor, fellegszakadással kezdődő, egyszerre
eloltá az égő város tüzét; délután a zápor hóesésbe ment át s
estére fehér volt a tájék, a kormos falak, a leégett tetők be
voltak takarva szépen, csak a csonka tornyok mutatták, hogy egy
leégett város áll ott a távolban.</p>
<p>Innen tovább kellett menni: sárban, hóban.</p>
<p>Ettől a naptól kezdve aztán hetekig havazott, soha egy nap meg
nem szünt a hóesés. Krónika nem emlékezik ily kegyetlen télre, mint
ez az utolsó tele volt a Rákóczy-hadjáratnak. A magyar hadvezérek
tétlenül, mozdulatlanul kényszerültek a Duna két partján
vesztegelni hadseregeikkel; azt hitték, hogy a csikorgó hideg, a
házmagas hófuvatok a császári seregeket is gátolják a
hadviselésben.</p>
<p>A három magyar császári generális pedig ebben a rémületes
harczban, «mintha zsinórra vették volna»<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a>, oly
pontosan hajtotta végre a hadműveletet. Ez az emberek harcza volt
az istenek ellen, a hó, a jég, a szél istenségei ellen: – harcz,
lövöldözés, kardcsattogás nélkül, s mégis több halottat, sebesültet
hátrahagyó a leggyilkolóbb ütközetnél.</p>
<p>Ocskay Lászlónak jutott a feladat Turócz vármegyén keresztül a
hátába kerülni Czelder Orbánnak, ki a párniczai kurucz sánczot
védelmezte Pálffy János ellen. Franczia védmű volt az, faltörő
ágyúkkal is megostromolhatlan.</p>
<p>Ocskay nem válogatott az útban. A merre egyenes! Nem kellett
hidnak kerülnie, minden folyam be volt fagyva; s szekeret, ágyut
nem hordott magával a dandárja. Ha találtak valamit enni, jó volt;
ha nem, koplaltak. Egy napot nem engedett a pihenésre: sietős volt
az út. Ő maga a huszárezredével képezte az előhadat, középen jött
Tökölyi <span class="pagenum"><a name="Page_180" id=
"Page_180">-180-</a></span> uram rácz gyalogsága; a hátvéd volt a
dragonyos lovasság.</p>
<p>Eleget szabódott most már Tökölyi uram Ocskaynak, hogy ne fogja
a dolgot olyan keményen, mind kidől a ráczság, azok nincsenek
szokva ilyen irgalmatlan télhez. Otthon soha sincs tél; mind
odafagy a vitéznép.</p>
<p>– Fel se vedd az egész dolgot. Mondá neki Ocskay. Holnap még
hidegebb lesz, még nagyobb hónak megyünk neki. Közeledik
Muszkaország. Szokjuk meg a klimáját, ha olyan nagyon
szeretjük.</p>
<p>– Nem birom elhallgatni a bajtársaim jajgatását!</p>
<p>– Nádaltasd meg a szivedet a kovácsnál, ha olyan lágy. Ha én nem
fáztam meg a lévai nagy tűztől, te ne izzadj meg a túróczi nagy
hótól.</p>
<p>Ott kezdődött még csak az igazi! Mikor a Nagy-Fátra gombási
szorosán át kellett törtetni. Ocskay László ezerével hajtotta maga
előtt a tótságot a mély hegy-vágásokban havat lapátolni, ember
fölötti munkával vágatva utat csapatjai számára; a hol lehetetlen
volt a völgyben előrehatolni, az erdőkön keresztül új utczát
töretett favágóival; mégis előre haladt; éjt, napot egygyé tett,
pihenőt nem adott; mégis ott volt napjára a végponton, a hová a
fővezér elküldte.</p>
<p>Ott állt Czelder Orbán háta mögött.</p>
<p>S erre, a mint Ocskay őrtüzei kigyuladtak a Fátra tetején, a
kurucz vezérnek sietve kellett odahagyni a megostromolhatatlannak
hirdetett párniczai sánczot s futvást menekülni Rózsahegyre s onnan
Liptó-Szent-Miklósra; veszendőbe hagyni Árva várát.</p>
<p>Ocskay Lászlóé volt az oroszlánrész ebben a diadalban.</p>
<p>De micsoda áron?</p>
<p>A mit rábízott a fővezér, azt ugyan keresztül is vitte, de az
egész dandárából nem maradt meg több embere háromszáz hajdani
kurucz huszárjánál. Ezek kiállották maguk is, lovuk is ezt a
gyilkos járatot; hanem a sok szép, istállóhoz szokott
dragonyos-paripa mind ott maradt <span class="pagenum"><a name=
"Page_181" id="Page_181">-181-</a></span> az útfélen, s a vitéz
ráczságból csak Tökölyi uram került meg tizenkét lovas
szerezsánjával; a többit betakarta a hó.</p>
<p>Mikor Kralovánnál összejött a három dandár: Pálffy, Ocskay,
Ebergényi zászlói alatt, a három alig tett egyet. A többi
megfagyott. Hanem a győzelem tökéletes volt.</p>
<p>Itt került még egyszer össze Tökölyi uram Ocskayval: hat hét óta
először fűtött szobában, poharazó asztal mellett. A diadal
áldomását itták. Vegyítve volt az édes bor közé a nagy ormótlan
veszteségek fölötti keserűség ürömcseppje. Tökölyi uramnak a könyei
hullottak a poharába. Mind odalett a sok szép vitéze!</p>
<p>– Soh se sirdogálj te rajtuk. Vigasztalá őt Ocskay. Keményítsd
meg a szívedet. «Terem az ember, mint a subagallér!»</p>
<p>– De átkozom én azt az órát, a melyen veled egy úton
elindultam!</p>
<hr class="tb" />
<p>A lietavai várat is körülzárolta a kegyetlen erős tél. A mély
utakat úgy betemette a hó, hogy minden szomszédba járás megszünt. A
falukon a házereszéig ért a hó, s a lakosok folyosókat vágtak
benne, hogy egyik házból a másikba járhassanak. Medve, farkas úgy
elszaporodott, hogy fényes nappal betörtek az aklokba, onnan
ragadozták ki a házi állatokat, éjjelenként olyan üvöltést míveltek
a vár körül, hogy alig tudott tőlük aludni az ember.</p>
<p>Azért hát nem is tudtak itten semmit mindarról, a mi odakünn a
világban történik: hírmondó sem jött sehonnan a várba.</p>
<p>A borongós rövid napokat, a hosszú estéket mind a kandalló
mellett töltötték, s a két asszony csak úgy a képzelete után
mesézett egymásnak, hol jár most Ocskay László? Mindent kitaláltak
róla, a mi csak lehetséges volt; csak azt nem, a mi valóság.</p>
<p>A mint megint a télutó beköszönt, egyszerre ismét olyan meleg
napok jöttek, hogy minden hó olvadásnak <span class=
"pagenum"><a name="Page_182" id="Page_182">-182-</a></span> indult.
Ekkor meg aztán épen vége volt minden közlekedésnek az egész
országban. Minden folyam kiáradt, tengerré lett; árvíz öntötte ki
még a hegyek lakóit is; a hidakat elhordta a jégzajlás, a Vág vize
itt-amott új medret ásott magának s oda rakta a partot, a hová
senki se kivánta. Februárban mennydörgéssel járó zivatarok voltak,
s az erdőkben megszólalt a kakuk: a miből mindenki nagy csodák
bekövetkezését jósolta.</p>
<p>A nagy árvíznek az az egy haszna volt, hogy azon a kis lietavai
patakon most tutajjal lehetett járni, s így eshetett meg, hogy
mikor a feneketlen utak miatt csak ökrös szekérrel lehetett járni,
Lengyelné nagyasszonynak a liptói kasznárja a tutajos tótok által
egy egész táska levelet küldhetett, a mi a nagy hó miatt ott rekedt
nála. Lengyel Magdolna maga szokta mindig elolvasni a leveleit; azt
nem bízta az iródeákra.</p>
<p>A mint Ilonkának tudtára esett, hogy levelei érkeztek a házi
asszonynak, mindjárt odasietett hozzá, azt remélve, hogy talán az ő
számára is lesz azok között valami levél a kedves urától.</p>
<p>Nagyon különös munkában találta Magdolna asszonyt. Arról a sokat
megénekelt arczképről tépte le a koszorúkat. A mit a kezével el nem
ért, azt a parázskaparó vassal szakgatta le.</p>
<p>– Gyere csak! kiálta a bámultában elzsibbadt belépőnek. Segíts
te is benne!</p>
<p>Ilonka gyors észszel kitalálta, hogy mi történt. Ez volt az ő
rettegéseinek állandó kútfeje: ettől a gondolattól volt ő régóta
beteg, Ocskay bizonyosan áttért a császáriakhoz.</p>
<p>– Pribék lett! Hazaáruló lett! lihegé dühtől fulladozva Magdolna
asszony. Olvasd ezt a levelet. Csajághy Márton irja. Átlopta az
ezredét a labanczokhoz, maga fölment Bécsbe; hűséget esküdött;
megtagadta a nemzetét.</p>
<p>Ilonka a veszedelemérzet tudnivágyával olvasta végig azokat a
rettentő sorokat, a mik férje árulását bizonyíták. <span class=
"pagenum"><a name="Page_183" id="Page_183">-183-</a></span></p>
<p>Ez alatt Magdolna asszony egyenkint hajigálá a koszorúkat a
kandallóba, hozzákiáltva a szalagra hímzett neveket: «Nesze
tiszabecsi diadal! – Te is korponai győzelem! – Utána zólyomi
hőstett! – Égj velük bécsi fölverés! – Hát te szomolyáni dicsőség?
– Hamuba vele! – No vsetinvári csodatett! Te voltál a legutolsó; te
menj legfölül».</p>
<p>Mikor aztán, mint a máglya égett mind, beledugta a tűz közé azt
a kétágú vasvillát, a mivel a targalyat szokás a tűzre rakni, míg
izzóvá lett.</p>
<p>– Ez az ember tudott bennünket megcsalni! rikácsolá az öreg
asszony, csontos öklével fenyegetve az arczképet. A kit úgy imádott
az egész nemzet, úgy szeretett minden magyar, bálványunknak
tartottunk mind. Eldobta a dicső nevet: választotta a gyalázatost,
szégyent, kuhit hozott a nemzetségére. Téged gyalázott meg
legjobban, meg a te gyermekeidet.</p>
<p>Nesze, szúrd ezt a szívén keresztül.</p>
<p>Azzal odanyujtá Ilonkának azt a kétágú vasvillát, a minek a
hegye izzó veres volt már.</p>
<p>Ilonka hátrakapta a kezeit s mélyen elpirulva mondá:</p>
<p>– Ő énnékem mégis hites uram! Ha siralmas sorsot választott,
megsiratom; ha szégyent vallott, pironkodom érte; de osztozom
benne.</p>
<p>– Hát még nem szúrod ezt a tüzes vasat a szivébe? No jól van,
hát olvasd akkor ezt a másik levelet. Ezt Tormássy László uram
írja. Elpusztította Léva városát Ocskay László! Még a
Tisza-kastélyt is felgyujtotta. Édes anyád szíve megszakadt
szégyenében, bánatában. A lángok közül vitték ki a koporsóját!
Ocskay László ott volt és maga osztotta a parancsokat.</p>
<p>Erre a rémhírre csak összeroskadt a szegény asszony, arczczal a
földre borulva s kezeit feje fölé kulcsolva, elkezdett zokogni
keservesen: «Oh anyám! Édes jó anyám!»</p>
<p>– Ne anyázz mostan! Hanem fogd ezt a vasat és szurkáld
<span class="pagenum"><a name="Page_184" id=
"Page_184">-184-</a></span> a szívén keresztül; hadd égesse! a hogy
ő el tudta égetni a saját anyja házát.</p>
<p>De Ilonka csak nem akart fölkelni a földről. Csak azt zokogta:
«szeretnék meghalni!»</p>
<p>– Érdemes is volna meghalni egy ilyen emberért! De megölni! De
tízszeres halállal kivégezni! A hazaárulót, az anyagyilkost, a
mordályégetőt!</p>
<p>E sértő szavakra hirtelen térdre emelkedék fektéből a feleség s
még nedves volt az arcza könyeitől, de a hűség szilárdsága
keményíté meg vonásait.</p>
<p>– Asszonyom! lihegé. Ő énnekem azért mégis uram! Előttem ne
gyalázd.</p>
<p>– Előtted ne gyalázzam? Mert ő neked urad? Térdepelsz előtte,
mikor a szivedre gázol? No hát tudd meg, hogy micsoda urad ő te
neked? Itt van, olvasd el a Jávorka levelét, a ki mindenütt a
nyomában járt, minden tettét tudja. Nem tégedet szeret, hanem azt a
budetini varázslónőt, a kiről megmondtam előre, hogy hozzá ne
ereszd, mert kárhozatra viszi. Ő csábította el, a grófné, az
apácza, a czigány leány! Elébb te tőled, azután a hazájától. Ő
vitte el Bécsbe, ott is egy kvártélyon voltak. Most is ott van nála
Budetinban, ott piheni ki a fáradalmait, a mikkel elhódította
tőlünk Liptót, Árvát, ott a tündérasszony karjai között. Le veled
immortella koszorú!</p>
<p>S azzal megkapva két kézzel azt az egész rámán átfont koszorút,
letépte azt onnan s utána hajítá a többinek.</p>
<p>Ilonka kezében reszketett a levél, mit végig olvasott. Semmi
kétsége sem lehetett. Elhallgatott, arcza elfehérült és mozdulatlan
lett. Ezen fájdalom számára nincs köny, nincs szó, nincs
arczkifejezés. Vádterhes szemekkel tekinte fel az arczképre, kezeit
ölébe csüggesztve alá.</p>
<p>– No most csak keresztülrontasz hát a szivén ezzel a
tüzesvassal! kiálta Magdolna asszony, kirántva a parázs közül a
kétágú fegyvert, a minek a szarvai fehérizzók voltak.</p>
<p>A hitves méltóságteljesen emelkedék föl görnyedtéből, s fejét
alázatosan meghajtva, mondá: <span class="pagenum"><a name=
"Page_185" id="Page_185">-185-</a></span></p>
<p>– Ő mégis atyja gyermekeimnek – és én mégis szeretem őt.</p>
<p>S ezt az utolsó szót aztán minden arczvonásainak fájdalomtól
felmagasztalt tündöklése bizonyítá.</p>
<p>– No, ha te nem, hát majd én megteszem! Hörgé az öreg asszony s
neki rohant a saját keze festette arczképnek, a bálványnak s az
izzó vasvilla hegyeit oda furta a szivébe, az arczába, a hányat
szúrt bele, annyi szitkot kiálta rá: «nesze a tapolcsányi
árulásért! nesze a bécsi esküvésért! nesze a lévai gyujtogatásért!
Ezt a megölt napadasszonyodért vedd! Ezt a kurucz sánczért! Ezt a
budetini hitszegésért!»</p>
<p>Minden döfésére a tüzes vasnak izzó füstöt vetett a kép. Talán
egészen össze is tépte azt a furiává lett öreg asszony, mikor
magára maradt. Mert Ilonka iszonyodva futott el onnan.</p>
<p>Rohant le a lépcsőkön, mint a kit űznek; futott az
istállókba.</p>
<p>– Fogjatok be rögtön! Megyünk ebből a házból!</p>
<p>Az Ocskay által Lietavába rendelt fegyveres csapat vezére,
Pestvármegyey, eléje szaladt megrémülten a rendeleteket osztó úri
asszonynak.</p>
<p>– Mit csinál kegyelmed, nagyságos asszonyom? Mi baj van? Mi
történt?</p>
<p>– Semmi baj! Nincs semmi! De ennél a háznál nem maradok tovább.
Menni akarok innen. Még ma! Ebben a nyomban.</p>
<p>– Hová?</p>
<p>– Talán Budetinba. Magam sem tudom azt. A hol az uramat
megtalálom.</p>
<p>– Ebben a rettenetes útban!</p>
<p>– Nincs rám nézve rettenetes hely, csak a lietavai vár!
Farkas-ordító erdőkben, jégzajos folyók közepett nem halljátok egy
kiáltásomat, de ha itt maradok, megőrülök! meg kell
bolondulnom.</p>
<p>– Oh nagyságos asszonyom! Milyen nehéz dolgot kiván <span class=
"pagenum"><a name="Page_186" id="Page_186">-186-</a></span>
kegyelmed! Nekem a tábornok megparancsolta, hogy a fegyveres
csapatommal Lietava várát semmi szin alatt el ne hagyjam: innen az
ő parancsa nélkül ki ne vonuljak.</p>
<p>– No hát ti maradjatok itten. Elmegyek én magam a
fehér-cselédjeimmel. Két kis fiamat viszem csak el, a többi férfi
itt marad.</p>
<p>– Arra megint erős parancsom van, hogy kegyelmedet sehol el ne
hagyjam; valamennyi fegyveresemmel mindig mellette legyek.</p>
<p>– Alkudj ki a parancsaiddal, a hogy tudsz. Jösz, vagy maradsz.
Én a két gyermekemmel megyek innen. Ha nem kisértek, megyek
egyedül; ha nincs szekér-járás, megyek gyalog; ha nagy a viz,
megyek mezítláb, de elmegyek innen.</p>
<p>– Oh legalább csak addig várna kegyelmed, míg izenetet küldenék
a tábornok uramnak Budetinba.</p>
<p>– Tehát te is tudod, hogy ott van? Nem várhatok rá. Én több
éjszakát e födél alatt el nem töltök; falat kenyér, ital viz nem
éri a számat, a mit itten adnak.</p>
<p>– Hát az a tömérdek kincs, ezüst, a mit idehoztunk?</p>
<p>– Hadd vesszen a szerdék; úgy is lett gyűjtve!</p>
<p>Pestvármegyey látta, hogy itt nem használ semmi ellenvetés, az
asszonyakarat előtt meg kell hajolni, arra kérte csak még
Ocskaynét, hogy málháztassa hát össze szokott rend szerint a
bőröndjeit; majd ő maga helyt áll a társzekerek felpakolásánál, ha
ma megindulnak, még tán elvergődnek Hradnáig, ott a kastélyban
éjszakára megtelepednek, másnap aztán el lehet érni
Besztercze-Podhrágyot, s intézkedni, hogy harmadnap átkelhessenek a
kiáradt Vág révén, s onnan aztán fel Budetinnak. Ez bizony
háromnapi expeditió lesz a mostani utak mellett; mert a kincseket
csak ökörszekerekkel lehet szállítani. Azalatt azonban lehetne
értesíteni Ocskay Lászlót, hogy az asszonya megindult a keresésére,
nehogy odább menjen, sőt inkább készüljön az elfogadására.
<span class="pagenum"><a name="Page_187" id=
"Page_187">-187-</a></span></p>
<p>– Jó lesz, mondá Ocskayné. Ne lepjük meg őket.</p>
<p>S aztán levelet irt az urához: nagyon rövid volt az.</p>
<p>«Kedves uram. Én Lietava várában tovább nem maradok; ha az egész
világot nekem adják is. Még ma kimegyek innen. Oda megyek, a hol te
vagy, fiaimmal együtt, s veled akarok maradni mindig.»</p>
<p>Csupa határozott szavak; semmi «engedelmet kérek;» «ha nincs
ellenedre?» «Én akarok!» Ezt irta neki.</p>
<p>Azt a levelet aztán rábízták egy vadászlegényre, a ki ismerte az
erdők gyalogösvényeit Lietavától Zsolnáig. Innen egyenes irányban
fél nap alatt lemehet Zsolnáig, (ha útközben meg nem eszik a
farkasok) s ha jó szerencséje lesz, hogy kap az innenső parton
valami ladikot, a mi az árvizen átvigye, hát legalább egy nappal
hamarább megérkezhetik a budetini várba, mint Ocskayné a
kiséretével.</p>
<p>Pestvármegyey azután a maga részéről is küldött élőszóbeli
izenetet Ocskayhoz; tudatva vele, hogy a családját és a kincseit
kiséri ugyan ötven jó lovassal, de azért jó lenne, ha maga Ocskay
eléje jönne egy erős csapattal; mert a kurucz portyázók mindenfelé
száguldoznak mostanság. Könnyen beléjük bukkanhat az ember, mikor
épen nem keresné őket.</p>
<p>Ilonka bizonynyal elhagyta még az nap Lietava várát. Arczczal se
fordul felé vissza többet!</p>
<hr class="tb" />
<p>Úgy volt biz az. Egészen igaza volt annak a levélnek, a melyik
azt mondta, hogy Ocskay László ott mulat Budetinban; talán hosszabb
idő óta is már.</p>
<p>Ha vádolni találná valaki, hogy ime milyen közel van a
feleségéhez, s még sem igyekezik vele találkozni; hogy ime a
szemével láthatja mindennap Lietava várát, azzal a korona alakú
nagy kupolájával, még sem siet oda; talán tudná is magát
védelmezni, a járhatatlan utak, hadvezéri nehéz kötelesség, és a
többi: de a «kis biró» a saját lelke <span class="pagenum"><a name=
"Page_188" id="Page_188">-188-</a></span> aligha mentené föl.
Ozmonda szép szemei tartották őt fogva Budetin várában. Az az
ürügy, hogy e helyütt a liptói, trencséni nemességet gyűjtögeti a
császári zászlók alá, ez sem volt egyéb, mint «titulus
bibendi.»</p>
<p>Aztán, hogy is mehetne ő Lietava várába eldicsekedni a viselt
dolgaival, a miket azóta végzett, a mióta utolszor látták egymást!?
Nem támad már Ocskay hőstetteinek hallatára más nő arczon
mosolygás, csak a budetini szép asszonyén! Ide kell neki jönni
mindig, ha kiakarja pihenni fáradalmait.</p>
<p>E sybarita-élet közepett érkezék meg Budetinba a lietavai
küldöncz Ilonka rövid levelével. Csakugyan volt szerencséje, hogy
nem ették meg útközben a farkasok; hanem a vizáradás miatt
meglehetősen elkésett; úgy, hogy ő is csak harmadnapra került
Budetinba.</p>
<p>Ocskay boszus lett a levél olvastára; de még inkább arra a
szóbeli izenetre a hadnagyától. Minek volt azoknak most Lietavát
odahagyni? Mennyivel nehezebb lesz majd «extra dominium» pörölni a
szép uradalomért, ha a «donatio» egyszer meglesz, mint a míg benn
volt a várban a saját őrsége! Aztán meg a kincses társzekerekkel
alá- s felkószálni a hegyek között; mikor az egész tájék tele van
kóborló kurucz-csapatokkal; (a «nyebojcsikok» sem jobbak!) És a mi
legfőbb, ilyen télviz idején szerencséltetni magát, a két gyönge
gyermekével együtt! Ez rossz gondolat volt!) Aztán meg
félbeszakítani ezt az idylli életet itt Budetinban, ugy-e? (Azt
egyébiránt kitalálhatta az éles eszével, hogy mi oka volt Ilonkának
ily hevenyében fölkerekedni s otthagyni Lengyel Magdolna hajlékát?
Akár csak maga előtt látta volna, hogy a kurucz lelkületű
asszonyság épen úgy bánik el az ő megkoszoruzott arczképével ott
fenn, a mint megtudja a megfordulását, mint a hogy ő maga elbánt a
másikkal a Tisza-kastélyban, s Ilonka azontúl ott nem marad a
házánál.</p>
<p>Asztalnál ültek, mikor a levelet kapta. <span class=
"pagenum"><a name="Page_189" id="Page_189">-189-</a></span></p>
<p>Csak annyit dörmögött maga elé, hogy «a feleségem ma
megérkezik.»</p>
<p>– Úgy? mondá rá Szunyoghy grófné. Mintha nem törődnék vele.</p>
<p>De Gáspár úr többet is akart megtudni.</p>
<p>– Elhozza magával az ezüst-marháidat is?</p>
<p>– Azokat is hozza.</p>
<p>– Akkor tisztelem az eszét.</p>
<p>Ocskay László rögtön fölkelt az asztaltól s rendeleteket osztott
a hadnagyainak, hogy a szerteszét elszállásolt huszárjaiból
kétszázat tartsanak útra készen, hogy az első trombitaszóra
megindúlhassanak. Eleibe szándékozott menni Ilonkáéknak.</p>
<p>– De nagy készület kell hozzá! csettegett Ozmonda csipősen.</p>
<p>– Bolond! Hat társzekér ezüst nem a Csákyék szalmája! igazítá
rendre Gáspár úr a menyét.</p>
<p>Ő maga, a házi gazda látszott az érkező vendégek elfogadásában
legserényebbnek, új szobákat rendeztetett, kályhákat fűttetett,
ágyakat szellőztetett. Meg kell becsülni az olyan látogatót, a ki
hat társzekér ezüstöt hoz magával, s aztán itt is marad, nem a
vendég, hanem az ezüst.</p>
<p>Ozmonda pedig azon imádkozott magában, hogy bárcsak rajtuk
ütnének a kuruczok s elragadnák mind a kettőt.</p>
<p>Ha kivánta, meg is történt.</p>
<p>Alig trombitáltak nyergelőre a huszároknak, a midőn vágtatva
érkezik be a várudvarra egy lovas, lóhalálában.</p>
<p>De nem lehetett annak a ruháján felismerni, hogy miféle
regementből való, úgy összefecskendette a sár; az ábrázatjából is
csak a két szeme látszott ki. Azonban már messziről kiabált: –
Ocskay! Ocskay! Hol van Ocskay László?</p>
<p>Ocskay kijött a kiabálásra a tornácz elé s nagy mérgesen rivallt
a lovasra: <span class="pagenum"><a name="Page_190" id=
"Page_190">-190-</a></span></p>
<p>– Ki vagy? Mi vagy? Nem tudod a czímemet? Mit kiáltozod a
nevemet?</p>
<p>– Eh! Most nincs ideje a titulálgatásnak, lihegé rekedten a
lovas. Nem kell nekem a generális, hanem az Ocskay László. Én
vagyok Pestvármegyey!</p>
<p>– Pestvármegyey? Hördült fel Ocskay. Mi történt a
feleségemmel?</p>
<p>– Az történt, hogy a bittsei várnál rajtunk ütöttek a
kuruczok.</p>
<p>– Elfogták a feleségemet?</p>
<p>– El! A kincses társzekereket is.</p>
<p>– Gyermekeim! Nem védtétek őket, nyomorultak?</p>
<p>– Azok kétszázan voltak, mi csak ötvenen. Az én embereim nagyobb
része leugrált a lováról s futott a sűrű erdőnek: magam
elvágtattam, hogy neked hírt adjak.</p>
<p>– Mennybéli Isten! – – Nem! Nem! Nem imádkozunk most. Fúvassatok
riadót! Hozzátok a lovamat! Válts paripát, hadnagy! Be kell őket
érnünk, ha ördögökkel vannak is! Nem ismertél a vezérükre?</p>
<p>– De igen. Beleznay János volt.</p>
<p>– Hadnagyom volt. Egyik a szökevényekből. Kétszer kegyelmeztem
meg neki, mikor főbe kellett volna lövetnem. Harmadszor nem lesz
neki irgalom! Fújjátok, fújjátok a trombitát! A hányan itt vagytok,
jöjjetek velem, a többi utolérhet. Két kicsiny porontyom! Megállj
kurucz, ezt megkeserülöd!</p>
<p>Nagy volt a grófi családnál is a rémület. Ozmonda maga segíté
fel Ocskay Lászlóra a pánczélingét, s ő kapcsolta fel a fejére a
sisakját. Gáspár úr is ott sürgött-forgott körülötte.</p>
<p>– Jaj csak az ezüstödet a kezük között ne hagyd! Az átkozott
rablók!</p>
<p>Alig gyült még össze ötven lovas, Ocskaynak nem volt türelme
várni; nyeregbe veté magát. «Utánam!» Előre vágtatott a
csapattal.</p>
<p>A többiek, rótánkint szállingózva, rugtattak utána; úgy, hogy
semmi rend nem volt a rohanásban. <span class="pagenum"><a name=
"Page_191" id="Page_191">-191-</a></span></p>
<p>Valahol a bittsei kaptatónál aztán összeverődött az egész
csapat; akkor sem lehetett nagyobb egy svadronynál. De ezek mind hű
czimborák voltak, a kik el nem hagyták volna Ocskayt, ha az egeket
vívni vezette volna is őket.</p>
<p>A mint a bittsei malomzúgóhoz értek, nehányan a Pestvármegyey
csapatjából, a kik elbújtak a hidlás alá, előkeczmelegtek Ocskay
láttára, s azoktól megérté Ocskay, a mi a hadnagy eltávozása után
történt.</p>
<p>A kuruczok, a mint Ocskayné kisérő csapatját szétriasztották,
megfordították a szekereket; s azután kétfelé válva, a kisebb
csapat, mintegy ötven ember, Áporkay zászlótartó vezetése alatt, a
kincses társzekerekkel visszafelé vette az útját a podhrágyi rév
felé, a nagyobbik csapat, valami kétszáz lovas pedig a hintóval, a
miben Ocskayné és a gyermekek ültek, megindult Sturecz felé. Itt
maga Beleznay volt a vezér.</p>
<p>Világos a veszedelem! Ha Áporkayékat ott nem szoríthatják
Ocskayék az innenső parton, hanem időt hagynak nekik, hogy a réven
átkeljenek, akkor aztán nem beszélnek velük többet, mert azok a
hidast odaát tartják, s a jeges árvizen lóval nem lehet keresztül
úsztatni. Ha pedig ezek után veti magát Ocskay, az alatt a kuruczok
a hegyek között úgy elviszik a feleségét, hogy nyomába sem
akad.</p>
<p>Egy pillanatig sem tétovázott.</p>
<p>– Utánam mind! Hajtsunk Beleznayékra!</p>
<p>S azzal letérve az országútról, neki vágott a hegyi útnak, a hol
más kocsikerék vágánya nem is volt látható, mint azé a hintóé, a
miben a feleségét vitték.</p>
<p>A stureczi mély völgyben érte utól Beleznayékat.</p>
<p>Beleznay jól tudta azt, hogy Ocskay maga a felesége
kiszabadítására fog rohanni, azért is hozta magával a csapatja
nagyobb részét. Hanem abban rosszúl számított, hogy Ocskay kétfelé
fogja osztani a csapatját, s egy részét a kincsei visszafoglalására
rendeli, maga csak félerővel jön az ő üldözésére. Így reméllette
magát Ocskayt is elfoghatni. <span class="pagenum"><a name=
"Page_192" id="Page_192">-192-</a></span></p>
<p>Ez nem úgy történt. Ocskay hagyta veszendőbe menni valamennyi
kincsét, s egész erejével Beleznay ellen fordult.</p>
<p>Aztán meg még eddig senki sem látta Ocskayt igazán harczolni.
Neki a viadal csak játék volt mindig: nevetve szokott belemenni,
kaczagva osztotta a csapásokat s vigyázott magára. Most mutatta
meg, hogy mi lakik benne. Hajh, ha ellenség ellen, ha nem saját
honfiai ellen viaskodott volna így, lantosnak kellene járni a
nyomában, hogy minden tusáját megénekelje. Nem is úgy, mint egy
hős, de mint egy félisten harczolt maga egész csapatok ellen; a
dulakodás közt ordított emberfölötti dühében, s arcza kikelt
alakjából, ellenséges lovast, lovával együtt legázolta maga alá s
egyik ellenfelét a másikra dobta, végre felugratott a patak hidjára
s útját állta az egész kurucz-csapatnak; ember és ló bukfenczezett
körülötte bele a sömlyékbe. Az ő kardcsapása kihangzott az egész
csatazajból, s azt halálordítás kisérte.</p>
<p>Ilonkának reszketett a szive, a mint két gyermekét keblére
szorítva, hintajából nézte ezt a fölséges látványt. A férjet, a ki
feleségeért harczol, kegyetlen őrjöngő haraggal; szikrázik az aczél
a kezében, a düh a szemében; halálhír minden csapása; pokolra
átkozás minden kiáltása. S ő maga oly sérthetetlen: kard, dárda nem
járja, fokos meg nem sérti, pisztoly, mordály hiába prüszköli
feléje a tüzét; hiába ágaskodik felé a csatamén: bűvkör van körüle,
aczélvárban lakik, s az egész aczélvár egy kardnak az éle; végre az
egész kuruczhad rémült riadással szalad meg szerte az erdőnek s
futtában is jajgat a sajgó sebektől, miket Ocskay kardjától
emlékezetbe kapott; hírt mondhat felőle: így jár, a ki Ocskay
feleségét bántja!</p>
<p>Ilonka úgy bámulta ezt, mint egy álomlátást.</p>
<p>Hát ilyen Ocskaynál a hitvesi szeretet?</p>
<p>Mindent elfelejtett ebben a pillanatban, a mi szivének fájt.</p>
<p>Ocskay huszárjai a hegytetőig üldözték a kuruczokat.</p>
<p>A férj odajött nejéhez, fiaihoz s behajolva hozzájuk a
<span class="pagenum"><a name="Page_193" id=
"Page_193">-193-</a></span> hintóba, csendes mormogással, minő a
fiait meglelt oroszláné, kérdezé:</p>
<p>– Nem történt bajotok?</p>
<p>– Semmi! Semmi bajunk sincsen! sietett Ilonka felelni, felderülő
tekintettel.</p>
<p>Szegény asszony! E pillanatban elfeledé lelke minden
keserüségét, s nem jutott eszébe, hogy eltaszítsa magától a csókoló
ajkát.</p>
<p>– Hát ti kicsikéim nem rémültetek meg?</p>
<p>A nagyobbiknak a szemei oly szilajul forogtak.</p>
<p>– Úgy-e anyám, ha én férfi leszek, én is így fogok harczolni,
mint az apám!</p>
<p>Ocskay magához szorítá a gyermeket, a ki úgy szól, mint egy
férfi. Ő meg úgy sírt, mint egy gyermek. A nagyanya átka jutott
eszébe: «ne érjenek ők férfikort!»</p>
<h2>ÉLETRE-HALÁLRA.</h2>
<p>Mire Ocskay a felesége hintaját kisérve, visszaczafolhatott
Bittsére, már akkor hírűl hozták neki a szállingózó emberei, hogy
Áporkayék átkeltek a Vágon: ezeknek az üldözése lehetetlen. Az
egész kincshalmaz elveszett: arra már keresztet lehet vetni.</p>
<p>– Csakhogy ti megvagytok! Dörmögé Ocskay s aztán parancsot
adott, hogy forduljon minden ember vissza Budetinnak.</p>
<p>«Budetinnak!»</p>
<p>Csak a mikor ezt a szót meghallá, tért vissza Ilonkának a
nyugtalan szivdobogása. Tehát most megtudja, hogy mi lakik
Budetinban? Vajjon igaz-e, a mit az a kegyetlen vénasszony mondott,
hogy ott van az a varázslónő, a ki az ő férje szivét úgy el tudta
változtatni, hogy az igaz istenek helyébe csupa bálványokat
fogadott be? Igaz-e az, hogy itt van az a nő, a kiről ő azt hitte
mindig, hogy neki kebelbarátnéja, Rákóczynénak hű társa a
számkivetésben, <span class="pagenum"><a name="Page_194" id=
"Page_194">-194-</a></span> s régóta apácza-fátyollal zárta el
magát a világtól, holott Lengyel Magdolnakint, kém volt a
fejedelemnőnél, Ocskaynak édes mérge, a feleségének pedig megölő
mérge. Vajjon itt találja-e?</p>
<p>Ocskayt magát is elővette az aggódás, a míg az alkony ködében
végighaladtak a sáros úton; a hintón leeresztve a bőrfüggönyök,
hogy senki sem látszott ki belőle. Elképzelé, hogy nem számíthat
valami szíves fogadtatásra Budetin várában, a hol a kincseit várják
s ő azok helyett a feleségét hozza oda nekik. Pedig oda kell neki
őt vinni, máshová nem viheti. Ő neki magának menni kell, a mint az
út engedi, le a Csallóközbe, Heisterhez; már nála a parancs.
Holnap, holnapután indulni kell. Ilonkát és a két gyermeket pedig
nem hordhatja magával. Ilonkát és Ozmondát hogy hagyja egy
házban?</p>
<p>Nem gondolta meg, hogy az asszonyok között is lehet harcz
életre-halálra.</p>
<p>Aztán az öreg ember! A ki kincseket várt, s kenyérpusztítókat
kap helyettük.</p>
<p>Ennek a számára lehet kigondolni valami mesét.</p>
<p>De miféle mesével ámítsa el a két asszonyt, hogy mind a kettő el
legyen áltatva vele? Hogy megtudjanak maradni egy födél alatt, a
míg ő távol jár.</p>
<p>Ez nagyobb homlokizzadásba került ám, mint egy csataterv!</p>
<p>A fegyveres kiséret eleje már elérte Budetint. A várkapuban kinn
állt maga Gáspár úr, lámpással a kezében, s az előre vágtató
huszárokat már messziről megszólongatá: – «no, megkaptátok a
kuruczot?»</p>
<p>– Megkapta a kurucz a magáét! felelt vissza az előhad
vezetője.</p>
<p>– Megvertétek-e?</p>
<p>– Mint a kinnjáró kutyát!</p>
<p>Ebből Gáspár úr semmivel sem következtetett kevesebbet, mint
hogy természetesen mindent visszafoglaltak a kuruczoktól, a mit
csak azok elvettek. <span class="pagenum"><a name="Page_195" id=
"Page_195">-195-</a></span></p>
<p>Megerősíté ebben a hitében az utcza végén feldöczögő hintó, a
mit Ocskay kisért, oldalvást léptetve; ebben van a felesége.</p>
<p>Oh, hogy szaladt a ház ura maga a hintó elé! milyen sietséggel
iparkodott kibontogatni a csattos szijakat, a mikkel a redőnybőr le
volt kötözve, hogy nyújtotta maga a kezét a kedves vendégnek, s
lesegítve azt a hintógrádicson, még a kicsinyeket is leszedegette
gyügyögtetve.</p>
<p>A kisebbik aludt már, azt az anyjának az ölébe kellett venni, a
nagyobbik a kezébe fogózott.</p>
<p>– Hozta Isten! hozta Isten, kedves hugomasszony! Csak tessék
felsétálni. Majd a cseléd megmutatja, merre vannak a szobák? Jó
lesz lefektetni a kicsikét, ha álmos. Maga is pihenje ki magát,
édes hugomasszony! Tudom, hogy el van törődve. Megijedt bizonyosan.
Oh azok az átkozott kuruczok! Csak tessék. Jó melegek a szobák. Dél
óta fűttetjük. A párnákat is melegíttettük.</p>
<p>A mint aztán Ilonka a két gyermekkel a lépcsőkön felment, oda
fordult sebtében Gáspár úr Ocskayhoz.</p>
<p>– Hát a társzekerek?</p>
<p>– Miféle társzekerek? Ocskay úgy tett, mintha nem értené.</p>
<p>– A miken a kincseid vannak; az ezüstmarha?</p>
<p>– Hát azokkal egy kis baj történt. A kuruczok kétfelé szaladtak,
az egyik rész a feleségemmel Sturecz felé loholt, a másik rész a
társzekerekkel Podhrágy felé czafolt; én meg kétfelé nem
szakadhattam, mert akkor mind a két helyen megvernek, csak az
egyiket érhettem utol, azt vehettem vissza.</p>
<p>– A feleségedet?</p>
<p>– Meg a két fiamat.</p>
<p>– Hát az ezüstödet?</p>
<p>– Azt biz átvitték a Vágon, már azt nem érhettem utól.</p>
<p>– De hát mért nem vágtattál elébb a kincseid után, mért nem
azokat foglaltad vissza? Minek csatangoltál a feleséged után? Huh
be rémületes bolondot csináltál! Hisz <span class=
"pagenum"><a name="Page_196" id="Page_196">-196-</a></span> a
feleséged a tied marad, ha a kuruczok elviszik is; a két fiadat sem
eszik meg, de az ezüstöd, ha egyszer az ördögé lett, az ördögé
marad. Oh te ostoba! Feleséget kaphatsz, ha az egyik elvész,
kilenczvenkilenczet, kaptál is gézengúz, a míg el sem veszett!
Porontyot is hoz a gólya, ha az kell; de ki hozza vissza neked a
prédára hagyott tenger kincseideit? te átkozott félnederes
bolond!</p>
<p>– No csak ne csapj lármát öreg. Visszakapom én azt. Holnap egész
csapatommal utánuk megyek s visszafoglalom.</p>
<p>– Dejsz ütheted annak bottal a nyomát, ha egyszer
elszalasztottad! Mondhatod neki, mint a tót a vízbe ejtett
kárásznak: «poty szem kárász, nem vakarlak többet!» Beviszik azt,
mire te odaérsz, Lietava várába, s odajuss be még egyszer, ha ki
hagytad magad belőle dobatni, mikor benne voltál.</p>
<p>– Oda épen jó helyre fogják vinni. Tudhatod öreg, hogy a császár
nekem adományozta Lietava uradalmát; a várával együtt.</p>
<p>– Csakhogy az neked jeruzsálemi királyság.</p>
<p>– Végre mégis az enyim lesz.</p>
<p>– De hát azt gondolod, hogy majd én addig te neked folyvást itt
tartom tyúkkal, kalácscsal a te feleségedet, gyermekeidet, meg még
azonfelül Ozmondát is, jó remény fejében: egy Deo gratiasért?</p>
<p>– Nem tartod ingyen. Itt hagyom nálad, a hitedre bizva, a mit a
császártól kaptam, a fölösleges pénzt. Abból levonhatod a magad
költségét.</p>
<p>Gáspár úr kétfelé törülte a bajuszát, mint a ki gazdag lakomára
számított s kénytelen kenyérrel, szalonnával beérni.</p>
<p>– Csak mégis jobb szerettem volna, ha az ezüstöt hoztad volna
el.</p>
<p>– Elhiszem. De ezt a feleségem előtt ne mutasd.</p>
<p>Ezzel Ocskay a kapitányaihoz fordult, s kiadta nekik a holnapra
való rendeleteket, aztán sietett a szobájába, átöltözni;
<span class="pagenum"><a name="Page_197" id=
"Page_197">-197-</a></span> a rajta levője csupa rongyban csüggött
le róla, a hogy a harcz hevében kard, lándzsa összetépte, s
bekeverve vérrel-sárral. Ma nagyon ráfér a mosdás.</p>
<p>Ilonka maga ment fel a kastélyba a két gyermekkel.</p>
<p>A vendégteremben, a mint belépett, szemközt találkozott
Ozmondával.</p>
<p>A két asszony, a mint egymásra nézett, ki volt fejezve
mindkettőnek az arczában az, hogy legengesztelhetetlenebb
ellenségét látja maga előtt. Mint két egymásnak fordított tükör, a
végtelenségig adta vissza egyiknek a tekintete a másikéból
rásugárzó indulatot.</p>
<p>Harcz lesz közöttük, bizonyos; s ez a harcz életre-halálra megy:
egész a megsemmisítésig!</p>
<p>De Ilonka ezúttal az istennők erejét érezte szivében. Teljes
fegyverzetében az asszonyerőnek állt ellenfelével szemközt; egyik
gyermeke a kezén, a másik a kebléhez szorítva. Ebben a
fegyverzetben diadalmas az asszony, a hitves. Ezzel nem versenyez
semmi bűbáj, semmi varázslat. Az anya büszkesége gyémánt
pánczél.</p>
<p>Úgy állt vetélytársnéjával szemközt, mint egy cherub!</p>
<p>S ez érezte, az első szembetűzésnél, hogy le van győzve, le van
gázolva; hogy védtelen, fegyvertelen áll a másik előtt, a kinek
minden szava, minden pillantása sebet üthet rajta.</p>
<p>És Ilonka akart rajta sebeket ütni.</p>
<p>Akarta őt megkinozni, megalázni, őrjöngésig űzni.</p>
<p>Nem vehette azt észre senki, a ki kettős titkukat nem ismerte:
hiszen csak nyájasan beszélgettek. Mit kérdett Ozmonda? Hogy
szabadult meg az elfogott nő? S miről beszélt Ilonka? Arról, hogy
mint szabadítá ki a férje. De az elbeszélés minden szava, minden
kis részlete egy méregkehely volt annak a másiknak. Hogy harczolt
Ocskay hitvese szeme láttára! mesebeli hős lett, mikor érte
küzdött! Mikor a feleségét kellett visszavívni, egyedül száz ellen
rohant a kardok közé, s azok diadalhoz szokott kardok voltak: hősök
ellen harczolt, s azokat is szétverte lángoló <span class=
"pagenum"><a name="Page_198" id="Page_198">-198-</a></span>
dühében. Nem az az Ocskay volt, a ki szorultában asszony maskarába
engedi magát bújtatni, mikor a bécsi csőcselék, a kéményseprők, a
tolvajok, a koldusok hada megrohanja! Akkor csak a szeretője volt
ott: akkor nem találta meg a hősi szívét! De most, most! mikor azt
mondták neki, hogy «elrabolták a feleségedet, gyermekeid anyját:
viszik a kuruczok!» úgy-e nem sápadt el? Úgy-e lóra ugrott: utána
vágtatott, oroszlánként harczolt? Aztán mikor a kincseiről volt
szó, meg arról, a kit szeret: a kincseiről felejtkezett el. Hagyta
őket veszni, csakhogy ezt visszavívhassa! Nem úgy, mint mikor
Bécsben megkapta a császár ajándékát, s aztán a fölötti örömében
elfelejtett tőled búcsút venni, varázsszépségű tündérnő! Ezt mind
hozzá kellett gondolni, érezni a vetélytársnőnek, a míg Ilonka
elregélte beszédessé lett ajkkal férje hősi tusáját.</p>
<p>Oh minden beszéde a dicsekedtében féktelen asszonynak egy-egy
válogatott kínpadi tortura volt Ozmonda szivének. Ő neki százszor,
száz alakban vallott szerelmet ez a férfi; de ilyen alakban, mint
feleségének, soha sem. Ez az egy igazi: ez az egy imádatra méltó!
Mikor a kardján csorog végig a vére azoknak, a kik bántották azt a
nőt, aki az övé! Óh mily emésztő irigységet érzett ez asszony
ellen!</p>
<p>S Ilonka tudta azt! Kéjelgett a lelke annak a tudatában, hogy
most ezt az asszonyt ő kinozza, férje hősi harczának
elbeszélésével! Gyönyörködött benne, hogy sápad el előtte ez a
bűbájos tündér-arcz! Hogy vonaglanak rajta az eltorzult vonások!
hogy támadnak mély ónkarikák a szemei körűl; hogy tekergőznek a
szemöldökei, hogy vékonyulnak el az összeszorított ajkai, hogy
festi az irigység holdvilágsápadtra ezt a deli arczot! s
egyszer-egyszer félretekintett a tükörbe Ilonka, hogy a saját képét
meglássa. Lássa, hogy tündököl!</p>
<p>Ebben az első tornában Ozmonda nyomorultul le volt győzve.</p>
<p>De még nem volt vége a tusának. <span class="pagenum"><a name=
"Page_199" id="Page_199">-199-</a></span></p>
<p>Neki is főtt, forrott a szivében valami. Neki is voltak
fegyverei! Majd rákerül a sor!</p>
<p>Ezt a tusát ma végig kell küzdeni. Egyiknek győzni kell
teljesen, a másiknak el kell veszni! Mindenre el volt szánva.</p>
<p>A vacsora felett még egészen átengedte a győzelmet, egész a
mámorig Ilonkának.</p>
<p>Nagy társaság volt együtt: kettőjükön kivül csupa férfiak.
Trencséni nemes urak, a császári pártból; meg Ocskay alvezérei.
Ezektől még egyszer, és újra meg újra, végig kellett hallgatnia
Ozmondának azt a hőskölteményt, a mit Ilonka elmondott; mind igaz
volt: nem az ő képzelete festette Ocskayt olyannak, a kapitányok
egymás szájából kapkodták ki a szót, hogyan vitézkedett a vezér a
felesége hintaja mellett. Még így nem látta őt harczolni senki. S
aztán mikor megcsókolta az asszonyát a diadalmas harcz után!</p>
<p>Még most is sugárzott az a csók erről az arczról! Szemben vele
olyan volt annak a másik nőnek az arcza, mint a hold.</p>
<p>Gáspár úr konyított hozzá, hogy ez a dicsekedés rosszul eshetik
az ő kedves menyemasszonyának, s Gáspár úr olyan jó ember volt,
hogy szerette a felebarátját kihúzni a sárból, ha ugyan az által
egy másik felebarátját jól belemárthatta.</p>
<p>– No ugyan van mit dicsekednetek a vitézkedéstekkel, ha
elszalasztottátok ebadóba a kincseiteket hat társzekér számra!</p>
<p>Ez hűtött.</p>
<p>– Eh, mit? Mondá Ocskay, Ilonka keze után nyulva. A ki elvette,
majd visszaadja még!</p>
<p>– De nem adja biz az! Még a húgomasszonyt is kifosztották a
gézengúz kuruczok. Elbeszélte nekem a kocsis, a ki a hintaján volt.
Minden klenodiumát elrabolták tőle, csak azon könyörgött, hogy a
jegygyűrűjét ne huzzák le az ujjáról. <span class=
"pagenum"><a name="Page_200" id="Page_200">-200-</a></span></p>
<p>Ez a kellemetlen visszaemlékezés gyökeresen elrontotta az eddigi
jó kedvet.</p>
<p>– Te ezt nem is mondtad nekem, szólt Ocskay szomoruan, ujjai
közt megforgatva azt a jegygyűrűt felesége ujján.</p>
<p>– Nem gondoltam rá; szólt Ilonka könnyedén. Volt: nincs. Nem
kell miatta aggódnom. Csak a négy sor igazgyöngyömet sajnálom, a
mit szegény anyámtól kaptam menyasszonyi ajándékul.</p>
<p>Ennél a szónál «szegény anyám» még is csak köny szökött a két
szemébe. «Szegény»-nek a megholt kedveseinket nevezi a magyar
szójárás.</p>
<p>Megérthette belőle Ocskay, hogy Ilonka tudja már, hogy anyja
meghalt, talán azt is, hogyan halt meg?</p>
<p>Ezek a könyek idézték elő Ozmonda arczán a legelső mosolyt ezen
az estén. Hát itt van nyitva a pánczél!</p>
<p>Ocskay megszorítá Ilonka kezét.</p>
<p>– No lásd, a négy sor igazgyöngy már meg is került, itt van a
keblemben.</p>
<p>Azzal elővonta a dolmány zsebéből a bársonyos etuist s felnyitva
azt, odanyujtá Ilonkának.</p>
<p>A nő nem rejtheté el öröme fellobbanását. Nem a gyöngyért, hanem
a megemlékezésért.</p>
<p>– Ezt Bécsben vettem a számodra. Szép-e?</p>
<p>– Oh szép! Nagyon szép! Sokkal szebb az elveszettnél.</p>
<p>– Szivesen veszed-e tőlem?</p>
<p>Válaszul megcsókolta a nő férje kezét.</p>
<p>Azzal Ocskay az igazgyöngy füzért Ilonka nyakára kapcsolá a
gyémántos csattal.</p>
<p>– Viseld a kedvemért.</p>
<p>… Ozmonda ajkán szinte látni lehetett a düh forró lehelletét. Ha
földi tűz volna, a mi a szemekben ég, az ő szemei tüzében el
kellett volna égni annak a gyémántnak.</p>
<p>Egygyel több kínzás a rováson. <span class="pagenum"><a name=
"Page_201" id="Page_201">-201-</a></span></p>
<p>Ocskay az estebéd után elmondá, hogy ma vigadnak itt utószor. Ez
búcsúlakoma. Holnap indul a csapatjával. Az ilyen búcsúáldomást
tehát meg kell hosszítani. A férfiak maradjanak az ivóteremben. Az
asszonyok menjenek pihenni.</p>
<p>Mikor kimentek a teremből, Ozmonda azt sugá Ilonkának:</p>
<p>– Majd ha elaltattad a gyermekeidet, jöjj át a szobámba, ott még
beszéljünk egymással valamit…</p>
<p>Ilonka alig fektette le a nagyobbik fiát, a ki mindekkorig fenn
volt s az asztalnál hallgatta a hős-regéket apjáról, el nem
álmosodott, azonnal sietett az ellenséges meghivásnak eleget tenni.
Átment Ozmonda szobájába.</p>
<p>Tudta, sejtette jól, hogy mi lesz a beszéd.</p>
<p>Sőt azt is sejtette, hogy a koczka fordul. Eddig ő gyilkolt,
ezután őt fogják gyilkolni. Kiváncsi volt a nyerendő sebekre. Azt
hitte, kiállja. S végül még is csak ő marad a győztes.</p>
<p>A mint belépett Ozmonda szobájába, vetélytársnéja odadobbant
eléje, s megragadta a kezét.</p>
<p>– Tudod-e, hogy kinek a barlangjába léptél be most?</p>
<p>– Tudom. Halálos ellenségemébe.</p>
<p>– Tehát azt is tudtad jól, mikor én nekem azt a hősregét
elmeséled egy férjről, a ki feleségeért harczol, hogy minden
szavaddal pokolkínokat okozasz itt! (Öklével a mellére ütött.)</p>
<p>– Tudtam. Úgy akartam.</p>
<p>– Te tudod azt, hogy én szeretem Ocskayt?</p>
<p>– Ha magadat meg nem sért ez a szó, engem nem sért meg.</p>
<p>– De ő is szeret engem.</p>
<p>Ilonka vállat vont és mosolygott hozzá.</p>
<p>– Nem törődöm vele. Azt hiszem, minden férfi úgy tesz.
Megtanultam Lengyel Magdolna nénémasszonytól, hogy ez közös sorsa
minden asszonynak. Türni kell. Nem <span class="pagenum"><a name=
"Page_202" id="Page_202">-202-</a></span> kell rágondolni. Egy
katona, egy lovag, messze földön járó, egy hős, a kit imádnak,
megkoszoruznak, hogy bújhatnék el az örömök elől, a mik fölkeresik?
Okos asszony nem ütközik meg az ilyen dolgon. Nem kérdi, hol
jártál? Kivel enyelegtél? Hadd élje világát! Hadd gyönyörködjék a
világ minden szép asszonyában. Ma egy szép grófné, holnap egy szép
czigány leány!</p>
<p>– Nem igaz, kiálta közbe őrült önfeledéssel Ozmonda. Nem az
egész világ minden szép asszonya! Én voltam a czigány leány is! Én
voltam minden és mindenütt!</p>
<p>S e vakmerő vallomásra az volt Ilonkának a válasza, hogy nevetve
ölelte át Ozmonda vállait.</p>
<p>– Áldjon meg hát érte az Isten, hogyha megvigasztaltad
szomoruságában. Köszönöm jó lélek.</p>
<p>Ozmonda érzé, hogy még mindig ő van alul a földön, ő van
letiporva. Ez a föl sem vevés, ez a hideg közöny még jobban
lesújtá. Hogy egy ilyen vallomásért még arra sem tartják
érdemesnek, hogy megnehezteljenek rá, hogy nem becsülik feljebb egy
leszakított virágnál, a mit a férj a vitézkötése mellé tüz. Hadd
tüzze: virágszál!</p>
<p>S még hogy megtetézze a sértő megvetést, azt is hozzátevé
Ilonka:</p>
<p>– Mink, szegény otthonülő asszonyok megelégszünk vele, ha a
férjünk lelke a mienk.</p>
<p>– De az sem a tied, kiálta dühtől reszkető ajakkal Ozmonda. S
oda rohant az asztalához, s azon egy kis ébenfa-szekrénykét
felnyitva, kikapott belőle egy levelet s odatartotta azt Ilonka
elé. «Olvasd el ezt!»</p>
<p>Ez volt Ocskaynak az a schwechati levele, a mi így kezdődött:
«Édesem.» Tele drága vallomásokkal!</p>
<p>Ilonkának a szemébe akart szökni a köny, de visszaparancsolta. A
ki ebben a tusában az első könycseppet elejti, az elveszett.</p>
<p>Hidegvérrel mondá:</p>
<p>– No, hát ez is a tied. Mit akarsz még tőlem elvenni?
<span class="pagenum"><a name="Page_203" id=
"Page_203">-203-</a></span></p>
<p>– Azt a jegygyűrűdet.</p>
<p>Erre felkaczagott Ilonka.</p>
<p>– Hahaha! Édesem. Egyéb bajod nincs? Már ezt az egyet pedig nem
fogod megkapni. Ezt nem adom neked.</p>
<p>– De én elveszem ezt tőled! suttogá Ozmonda, villogó szemekkel.
Tudod-e, mért csaltam át Ocskayt a császári pártra? Azért, mert az
osztrák törvények szerint a katholikus férj és a protestáns nő
közötti házasság semmis és haszontalan. Ez a ház már az osztrák
császár birodalmában van, s te itt nem vagy Ocskay László felesége
többé.</p>
<p>– Oh akkor áldalak, boldogságos istenanya, szent sugallatodért!
sóhajta fel Ilonka. Tudd meg jó barátném, és essél kétségbe, hogy
én már féléve, hogy katholikussá lettem, s itt ebben a házban is,
Bécs városában is Ocskay László felesége vagyok.</p>
<p>Ez aztán buzogány csapás volt!</p>
<p>Ozmonda úgy érzé, hogy szétomlik alatta. Erre nem számított!</p>
<p>De nem adta meg magát. Oh még hátra volt az utolsó fegyvere: a
méregbe mártott.</p>
<p>Csak az alakját változtatta meg, mint a mesebeli rossz tündér.
Elébb mint saskesely csapkodott áldozatára, s hogy az visszaverte,
megkisérté kigyóvá alakulni, úgy közelíteni hozzá a
méregharapásra.</p>
<p>Boszusan tépte szét Ocskaynak a levelét száz darabra s elszórta
a földre. Aztán leveté magát a kerevetre, arczát kezeibe temetve s
úgy tett, mintha sirna.</p>
<p>– Én vigasztaljalak-e? mondá neki Ilonka.</p>
<p>Erre megtörlé a zsebkendőjével a szemeit Ozmonda, s úgy tett,
mint a ki duzzogva nevet. Neveti a maga bolondságát. És mikor így
felkaczagott öngúnyolva, mintha visszhangja támadna saját
kaczajának, eszébe jutott az a rejtélyes nevetés, mit itt ezen a
helyen hallatott Ocskay, a legédesebb andalgás pillanatában, s a
minek az okát <span class="pagenum"><a name="Page_204" id=
"Page_204">-204-</a></span> nem akarta megmondani. «De bolond vagy,
hogy így szeretsz! hiszen nem léssz soha az enyim. Pápistává lett a
feleségem!» Ezt kaczagta.</p>
<p>– Hm! Ez bolond állapot. De hát így mi még is nem maradhatunk.
Ez a helyzet megöl engem is, téged is; s mi ketten együtt megöljük
Ocskayt. Mert én inkább megölöm, mint hogy másnak hagyjam.</p>
<p>Ezzel felugrott a kerevetről, egy czifra faragványú ódon
almáriumhoz ment, kinyítá annak az egyik szárnyát, egy hosszú,
szűknyakú üveget vett ki belőle, a miben valami aranyszin nedv
villogott s abból nagyot húzott.</p>
<p>Ilonka bámulva nézte, hogy mit csinál.</p>
<p>– Ne félj! Nem méreg. Mondá a grófné, visszatéve. Csak
sziverősítő; úgy híják, hogy «alamázia.» Hozzá vagyok szokva, mikor
elfojt a keserűség, ez megvigasztal. Ajánlom neked is. Majd
megszokod valaha!</p>
<p>Aztán nehányszor alá s fellépdelt a szobában s egyszerre csak
térdre ereszkedék Ilonka előtt s átkarolva annak a térdeit, azt
mondá neki:</p>
<p>– Mondj le róla önkényt! Visszatérhetsz a «magyar vallásra» s
egyszerre elszakadsz tőle!</p>
<p>Ilonka bámulva rázta a fejét. El nem tudta gondolni, hogy
holdkórosság-e ez, vagy esztelenség, vagy a megivott philtrának a
hatása?</p>
<p>– Nem jót tesz neked az az ital! mondá a térdepelőnek.</p>
<p>– Ne hidd azt. Tisztítja az észt. Én világosan beszélek. Nem
való te hozzád az az ember. Ti nem vagytok egymásnak teremtve. Te
nem ismered őt; képzeleted sincs róla, ki ő? Te egy hidegvérű,
komoly, mértékletes háziapának képzeled őt; én, én ismerem csak őt
igazi valójában, dæmoni szenvedélyének egész ragyogásában. Előtted
csak egy közönséges ember ő, előttem egy király! A mit egy ember az
arkangyaltól Lucziferig magában egyesíthet, mindent megtaláltam
benne. Neked ő csak egy mindennapi megszokás, nekem üdvöm és
elkárhozásom! <span class="pagenum"><a name="Page_205" id=
"Page_205">-205-</a></span> Te élsz és újra élsz, ha tőle elválsz,
de én megsemmisülök, itt, és a más világon.</p>
<p>Ilonka most már szánni kezdte ellenfelét.</p>
<p>Ozmonda észrevette azt az arczán, s gyöngéd erőszakkal oda vonta
maga mellé a kerevetre, úgy suttogott a fülébe; rábeszélő,
behizelgő szóval.</p>
<p>– Lásd, te neked van egy régi imádód; régibb, mint Ocskay
László. Ezt Ocskay László mondta el én nekem. Lovagnak, férfinak
olyan derék, mint ő. Szivét nem birta senki te rajtad kivül; hogy
téged elvesztett, asszonyt nem szeretett soha. Maga Ocskay László
beszélte el előttem ezt oly sokszor. Fáj a szive érte, hogy téged
elrabolt tőle; ha halva maradna, ő rá kivánna hagyni. Oh engedd
meghalni rád nézve Ocskay Lászlót. Térj ahhoz, a ki téged igazán
szeret, imád, megbecsül, ki téged soha más nőért el nem tudott
felejteni, a ki a te lelkednek igazi, valódi kiegészítő fele, hisz
az is egy Ocskay, a jobbik, a szebbik, az ifjabbik, a Sándor!</p>
<p>Ilonka indulatosan ugrott fel helyéről, hevesen taszítva el
magától a vállait átölelő asszonyt.</p>
<p>– Ejh, hallgass e szóval! Nekem ilyen beszédet hallanom sem
szabad! Ha nincs más mondandód, itt hagylak. Megyek a
gyermekeimhez.</p>
<p>– Nem mégy! lihegé Ozmonda, elállva a távozni akaró útját. Még
nem végeztünk egymással. Tudod, mért hivtalak ide? Harcznak kell
lenni közöttünk élet-halálra! Meg akarsz futamodni előlem?</p>
<p>– Itt maradok.</p>
<p>– Sebhetlennek hiszed magadat, a kiről minden nyil lepattog? Nem
sért meg semmi szó, semmi tett, semmi bizonyosság? Tudsz mindent
felőle, s mindent megbocsátasz. Anyádnak a szive miatta szakadt
meg. Ezt is tudod-e már?</p>
<p>– Tudom. Nagyon fájt. De már elsirattam.</p>
<p>– Tudod, hogy a haldokló megátkozta gyermekeidet ő miatta?
<span class="pagenum"><a name="Page_206" id=
"Page_206">-206-</a></span></p>
<p>– Mindennapos imáimmal védelmezem őket az átka elől.</p>
<p>– Egész nemzete eltaszítja és gyűlöli. Tudod ezt?</p>
<p>– Én fölemelem és szeretem.</p>
<p>– Miért? Mi jogon?</p>
<p>– Mert az enyim.</p>
<p>– Akkor az én jogom erősebb, mert régibb. Enyim volt, mikor még
téged soha se látott.</p>
<p>– Az nem igaz.</p>
<p>– Olyan enyim volt, hogy lelkét, testét elveszté miattam.
Barátját megölte, hazáját elhagyta miattam. Én voltam a vezérlő
angyala, égbe és pokolba. Akarod tudni a vetélytárs nevét, kit
miattam megölt? Az a te bátyád volt, a jó Tisza Gábor!</p>
<p>Ilonka felsikoltott. Arczáról eltünt minden élet. Ez az orgyilok
jól odatalált lelkébe. Azt törte benne össze, a mi soha egygyé nem
varázsolható többé: a hitet. S hogy ennek még a töredékei is össze
legyenek morzsolva, a kegyetlen vetélytársnő elővette szekrényéből
és elolvastatá vele azt a levelet, a mit Ocskay László irt hozzája
akkor, mielőtt a magyar táborból megszökött, a füllevágás
meggyalázó büntetése után, bevallva minden titkát, esküdve örök
szerelmet ő neki, holtig való boszut meggyalázóinak, s nagyobb
hitelesség kedvéért még azt a kristály-szelenczét is megmutatta
Ozmonda, a miben a levágott ereklye meg volt tartogatva.</p>
<p>Ilonka szótlanul tántorgott ki a szobából, kezeit megtörő
szivére szorítva. Ő volt a halálra sebesített…</p>
<p>Szobájába érve, végigveté magát a földön és megsiratta
keservesen elveszett paradicsomát.</p>
<p>Azután, mikor elfogytak a könyek, asztalhoz ült és irt.</p>
<p>Levelet irt Ocskay Lászlónak.</p>
<p>Megerősíté a szivét, hogy érthető mondásokat tudjon irni.</p>
<p>«Kedves uram, jó Ocskay László! <span class="pagenum"><a name=
"Page_207" id="Page_207">-207-</a></span></p>
<p>Ezen levelemmel búcsút veszek Te Tőled örökre; holtig való örök
időkre.</p>
<p>Sok keserű bánatot hoztál a lelkemre, édes jó uram, Ocskay
László, de megnyugtattam a szivemet azzal, hogy még több örömökkel
boldogítottál egykor.</p>
<p>Homályt hoztál a nevedre, fiaid nevére; engem is gyászba
borítottál vele; de vigasztalásom volt az emlékezet, hogy elég soká
melegedtem mult dicsőségednek ragyogó fényében. Eltértél hazádtól,
és én követtelek, mint hű hitestársad; ha osztoztam az áldásban,
osztozzam az átokban is, a mi utadban ér.</p>
<p>Leégetted ősi hajlékunkat, szegény anyám szive megszakadt
miatta. Titkon elsirattam, neked nem mutattam; könyeimet,
keserüségemet magamba fojtottam.</p>
<p>Szivedet, szerelmedet visszavetted tőlem, más asszonynak adtad.
Özvegygyé lettem, mielőtt leejtettem volna fejemről az asszonyi
fátyolt. Nem panaszoltam fel: azt mondtam, így kell annak lenni.
Azt mondtam magamban: elég soká voltam veled boldog; meg kell azt
így szokni.</p>
<p>Ide hoztál engem annak a házához, ki nekem halálom. Azt mondtam,
nem bánom: megiszom a mérget, mit elém töltenek. Szeretlek, el nem
hagyhatlak, engedelmeskedem.</p>
<p>De most megtudtam egy rettenetes titkot. Te voltál az, a ki az
én szegény jó bátyámat, az én szeretett Gáboromat megölted.</p>
<p>Nincs szó, a mi leirhassa azt a nagy fájdalmat, a mit én most
érzek; de érezni fogom azt örökkön-örökké, mind a míg csak
élek.</p>
<p>Ha a két gyermekem nem volna, kolostorba mennék, hogy
éjjelem-nappalom te éretted való imádkozással töltsem, vajha
megbocsássa neked Isten azt a bűnöd, a mit emberi sziv meg nem tud
bocsátani.</p>
<p>De mivel itt van a két ártatlan gyermekem, s nem akarom hagyni,
hogy azok a kárhozat számára növekedjenek <span class=
"pagenum"><a name="Page_208" id="Page_208">-208-</a></span> fel:
ölembe veszem őket s elviszem magammal, felkeresem velük jóltevő
idegenek házát, s hűséges szolgálattal fogom megkeresni számukra a
mindennapi kenyeret.</p>
<p>Semmit el nem viszek rajtuk kivül magammal: tudod, hogy
ellenségeid mindenemtől megfosztottak. A mi gyöngyöket adtál,
azokat is itten hagyom: a gyöngy könyet jelent, s nekem volt belőle
elég, s marad holtigvaló elég.</p>
<p>Isten Hozzád, édes jó uram. Szeretlek, hű leszek Hozzád, míg
csak élünk; de, hogy Veled találkozzam, hogy Téged meglássalak, azt
ne mérje rám többet az Isten, a ki legyen Hozzád is, hozzám is
kegyelmes, irgalmas Isten.</p>
<p class="right">holtig való alázatos szolgálód<br />
Ocskay Lászlóné, született Tisza Ilona.»</p>
<p>A levél ott maradt az asztalon, a négy sor igazgyöngygyel.
Ilonka a két gyermekkel úgy eltünt a házból az éj sötétjében, hogy
senki sem vette észre; még a lesben álló Ozmonda sem: oly nesztelen
tudta intézni szökését.</p>
<h2>ELVESZTVE ÖRÖKRE.</h2>
<p>Az urak odaát az ivó-teremben késő éjfél után végezék a
búcsuáldomásozást.</p>
<p>Ocskay nehéz fővel tért a szobájába. A mai izgalmas nap, a dühös
kemény harcz megviselte testét, lelkét, nyugalomra vágyott. Azért
is szakította félbe hamarább a mulatságot, mint különben szokás
volt.</p>
<p>De mielőtt lefeküdt volna, eszébe jutott, hogy egy jó éjt
kivánjon a mellette való szobában tanyázó feleségének,
gyermekeinek.</p>
<p>Benyitotta félig az ajtót s halkan mormogva köszönte:</p>
<p>– Nyugodalmas jó éjszakát, kedveskéim! Mind alusztok-e már?
<span class="pagenum"><a name="Page_209" id=
"Page_209">-209-</a></span></p>
<p>Semmi válasz sem jött a köszöntésére.</p>
<p>Figyelt, hallgatózott. Semmi nesz, semmi mély lélekzetvétel
hangja.</p>
<p>Nem itt volnának-e?</p>
<p>Felkapta a karos gyertyatartót az asztalról, s átment a
szobába.</p>
<p>A nagy nyoszolya, a hol mind a három számára volt megvetve az
ágy, üresen állt.</p>
<p>Nem idejöttek-e? Máshol feküdtek le?</p>
<p>Az asztalon heverő gyöngyfüzér megmondá neki, hogy itt voltak.
Ez volt a tanyájuk.</p>
<p>Akkor aztán megtalálta a levelet is s az megmondta neki, hogy
hová lettek.</p>
<p>Olyan szivfájdalom fogta el e levél olvastára, hogy a halált
kivánta inkább.</p>
<p>Átrohant Ozmondához. Tudta jól hol van annak a szobája, s szabad
bejárata volt neki azon a tilalmas küszöbön.</p>
<p>Ozmonda nem aludt, csak éji köntösét vette magára. S ott
hallgatózott az ajtón és leste, hogy mi fog most történni?</p>
<p>Azt nem tudta, hogy Ilonka elhagyta a házat, olyan csendesen
suhant el.</p>
<p>Hanem azt jól hallá, mikor Ocskay nehéz léptei döngtek végig a
folyosón szobája ajtajáig. Alig öt percz mulva ugyanazon léptek
sietve dobogtak az ő ajtaja felé.</p>
<p>Mi történt?</p>
<p>Mikor Ocskay László felszakítá Ozmonda szobájának az ajtaját, a
nő megrettent tekintetétől. Olyan volt az, mint az őrülteké. A
háborodott lélek feldulta minden vonásait, sápadt volt, mint egy
halálraváló. A szemei mereven néztek, mint egy kőszoboré.</p>
<p>Ozmonda fehér hálóköntösében, mint egy bűnbánó állt előtte, s
kétkedve tekinte fel e kétségbeesett arczra.</p>
<p>Ocskay László némán tartá eléje Ilonka levelét. Ozmondának el
kellett azt olvasni. Odáig csak reszketett a <span class=
"pagenum"><a name="Page_210" id="Page_210">-210-</a></span> nő, a
míg a végsorokhoz ért; de a mikor azt olvasta, hogy Ocskayné
elhagyja az urát örökre s soha többet őt látni nem akarja, akkor e
holdsápadt arczon a titkolhatlan öröm ragyogása tündökölt fel. Ah,
a siker tökéletes volt! Végre-valahára ő maradt a győztes, ő űzte
el az asszonyt a férje mellől, összeforhatlanul törte szét a
kapcsot sziveik között, övé a diadal!</p>
<p>– Te tetted ezt? kérdezé Ocskay.</p>
<p>– Én!</p>
<p>– Légy érte örökre átkozott! ordítá a férfi s úgy üté öklével
homlokon az asszonyt, hogy az eszméletlenül terült el a földön.</p>
<p>Mikor magához tért Ozmonda, mély csend volt körülötte; a
tartóban hagyott gyertya csonkig leégett. Kábult agyában nem tudta
tisztázni gondolatjait. Valamitől nedves volt a homloka. Megtörlé
kantusa ujjával, a patyolat veres lett. Megsérté ott a homlokát
Ocskaynak a gyűrűje. Erről tért öntudatához.</p>
<p>– Megütött engem! – Megütött a felesége miatt! – Megütött ezen a
helyen, a hol tegnap térden állt előttem, s azt esküdte, hogy kész
elkárhozni velem… Jaj neked Ocskay László! – Ezért meg fogsz halni!
– Meghalok én is. Meghalunk mind a ketten!</p>
<hr class="tb" />
<p>Hová, merre futhatott Ilonka? – Sötét, februári éjszakában. Vad
idegen helyen. Gyalog, egymagában, két gyermekkel a kezén, a kik
közül az egyiket ölében kell vinni?</p>
<p>Akárhová! Mindegy volt az neki. Délnek, északnak, egyforma a
világ. Csak innen el.</p>
<p>A kastély hátulsó ajtaján kiszökött a kertbe, a kertajtón át ki
a szabad mezőre, s aztán futvást neki az avarnak!</p>
<p>Kerülnie kellett a lakóházakat, nehogy valaki meglássa s hírt
mondjon a keresőinek. – Kertek alatt bújdokolva jutott el a város
végére, még a kutyák sem ugatták meg. <span class=
"pagenum"><a name="Page_211" id="Page_211">-211-</a></span></p>
<p>Ott azután, mikor a sík mezőre eljutott, körülnézett, hogy merre
forduljon?</p>
<p>Nem messze az országúttól, egy vályogvető agyagverméből valami
tűz lobogott fel. Egy férfi-alak állt előtte, a kinek az árnyékát,
a hol fellobanó, hol lelohadó láng ide-oda hajigálta, a kopár
síkon.</p>
<p>Ilonka arra felé vette a útját a két gyermekével.</p>
<p>Mikor közelebb ért hozzájuk, akkor vette észre, hogy micsoda
emberek közé került?</p>
<p>Sátoros-czigányok voltak. Hat lovuk ott legelészett a sovány
gyepen, a miről csak nem rég olvadt le a hó, egy ponyvával fedett
szekerük az agyag-verem mélyében volt elrejtve, két férfi a
törpefenyőből rakott tüznél sütött fanyárson egy malaczot. Kettő a
szekér alatt heverészett pipázva, egy a lovakat őrizte.</p>
<p>Az, a melyik a tűz előtt állt, (talán őrálláson), a mint a
tanyájukhoz közeledő alakot meglátta, eléje jött. Magas szál férfi
volt, hosszú csigákon vállára omló fekete hajjal; viseltes
dolmányán nagy ezüst-gombokkal; bocskor a lábán. Fekete arczának
csak a körvonalait rajzolá vérfénynyel a lobogó tűz lángja.</p>
<p>De Ilonka egész bátorsággal közeledett e félelmes alak felé. Mit
félt most ő a kerek világ minden rémeitől, mikor Ocskay elől
futott? Neki csak az az egy félelme volt, hogy a férje utoléri.</p>
<p>– Oh jó emberek! lihegé a nő, fáradtan; könyörüljetek rajtam.
Üldöznek, menekülnöm kell. Rejtsetek el valahová, vagy vigyetek
magatokkal. Nekem semmim sincsen, nem fizethetek meg; de meg
jutalmaz érte a jó Isten. Vegyetek fel a szekeretekbe, a kis
gyermekeimmel, nem birnak a lábaim tovább; pedig futnom kell, a míg
csak birok.</p>
<p>A czigány odahajolt az úrnőhöz s mereven nézett annak az
arczába, a mit megvilágított tűz a lobogványa.</p>
<p>– Ej-ej, szép asszonyka, mondá azzal a furcsa dialectussal, a mi
olyan tréfás kifejezést ad a czigány minden <span class=
"pagenum"><a name="Page_212" id="Page_212">-212-</a></span>
mondásának. – Hát világgá futsz? Az urad elől futsz, úgy-e? Aztán
meg annak a szeretője elől? A zsiványok közé is elfutnál, csakhogy
őket ne lásd?</p>
<p>– Nem. Nem! tagadá Ilonka, eltakarva kis subája alá a nagyobbik
fia fejét, hogy ne hallja meg az ezt a szót az apja felől.</p>
<p>– Hiába tagadod! nyujtá a szót a czigány. Mi czigányok jövendő
mondók vagyunk, a szeméből is kiolvassuk, kivel mi történik. – Hát
nem Ocskay Lászlóné a te neved?</p>
<p>Erre a szóra Ilonka felugrott a dombról, a melyre lepihent s
tova akart futni. – Hanem a czigány egyszerre odaborult le eléje s
átkarolva két izmos karjával az asszony térdeit, most már nem
czigányos hangon, hanem zokogásba vegyülő panaszos szóval mondá:
«Oh te édes szent asszonyom! Hát ide jutottál? Világgá kergettek,
oh az átkozottak!»</p>
<p>Ilonka ráismert a hangról.</p>
<p>– Jávorka! Kegyelmed az itten?</p>
<p>– Nem vagyok én Jávorka! Dehogy vagyok én Jávorka többet. Mert
én Ocskay László árnyéka vagyok. Holló nem jár úgy a gyilkos feje
fölött, mint a hogy én járok mindenütt az ő nyomában. Nincs az én
életemnek semmi más czélja már, mint megfogni Ocskay Lászlót.</p>
<p>– Oh édes jó barátom! könyörgött Ilonka. Ha valami kis jó
emlékezettel van még kegyelmed hozzám, tegye félre most a haragját
s szabadítsa meg annak a feleségét, a kit olyan nagyon gyűlöl.</p>
<p>– Megszabadítsam ő tőle? Lássa meg kegyelmed, szentnél szentebb
asszony, milyen imádságképen tisztelem kegyelmedet. Elhagyom addig
Ocskay Lászlót, a míg kegyelmedet biztos helyre vittem. Ha apám,
anyám temetésére hínának; ha menyasszonyom hína haza a lakodalmára,
nem mozdulnék innen, Ocskay nyomából. Kegyelmedért megteszem a
vargabetüt. – Héj moré! iszkiri! zsákba azzal a féligsült
malaczczal! Majd vacsorálhattok <span class="pagenum"><a name=
"Page_213" id="Page_213">-213-</a></span> holnap reggel. Oltsátok
ki a tüzet, fogjátok be a lovakat, kettőt a szekérbe, a többire
kapjatok föl szőrére; aztán toljuk az országutat a kerékkel!</p>
<p>Néhány pillanat alatt el lett oltva a tűz, be lettek fogva a
lovak. Jó erős székely kabalák voltak azok, csak a kinézésük volt
czigányos. Ilonkát és két gyermekét felültették a szekérbe a
ponyva-ernyő alá; bundákból jó ágyat csináltak a számukra s aztán
megindultak szép csendesen a ködös éjszakában. A hatalmas, boldog
Ocskay Lászlóné egy czigány kordéban!</p>
<p>Jávorka ott lépegetett a szekér mellett gyalog, mikor meredekre
vitt fel az út, s fogta a lőcsöt, tartotta a vállával a szekeret,
hogy bele ne dőljön valami kátyúba, mikor aztán lejtőnek ment az
út, akkor meg vágtatva csörtettek alá szekérrel és lóval igaz
czigánymódra, «hegynek tarts, völgynek hajts!» Utközben
beszélgetett Jávorka az úrnővel.</p>
<p>– De hát már most hová menjünk, hová vigyem kegyelmes
asszonyom?</p>
<p>– Én nem tudom. Nekem senkim sincsen, a kihez kivánkozzam, a ki
magához kivánjon.</p>
<p>– Hát én talán többet tudok. Nem jó lesz-e, ha elviszem
kegyelmedet Vőröskővárra? Pálffy bánnak a felesége, leányai
szeretik kegyelmedet, s igaz jó lelkek. Hogy a bán a császár híve,
nem hibájuk, neki sem hibája; mindig az volt, hitét megtartotta,
becsülöm érte. Ott kegyelmedet igen jól fogadják; meg is értik,
hogy ha nem is kérdik, hogy mi hozta oda? S ez az egy hely az a
világon, a hol nem fogja kegyelmedet soha keresni Ocskay László, s
a honnan soha ki nem adják, ha nem akar menni.</p>
<p>– Valóban jó lesz; köszönöm a jótanácsot.</p>
<p>– No hát most csak ballagjunk, a míg ballaghatunk. Ha a gyesőre
felérünk, majd jobb lesz az utunk, akkorra a hold is feljön, a
ködből is kijövünk, aztán Bittsén alul majd kikaptatunk a gyepre.
Holnapután ilyenkorra ott leszünk Vöröskőváron. Ott leteszem
kegyelmedet a kapuba s aztán visszatérek. <span class=
"pagenum"><a name="Page_214" id="Page_214">-214-</a></span></p>
<p>– Visszatér? Mért?</p>
<p>– Megmondtam már. Esküvésem tartja, hogy élve elfogjam Ocskay
Lászlót és bakó kezébe adjam.</p>
<p>– Ne segítse meg benne az Isten!</p>
<p>– Nem is kértem hozzá ő szent felsége segítségét; csak magamhoz
bízom.</p>
<p>– Oh mi pogány beszéd! Mondá Ilonka borzadozva.</p>
<p>– Tudom. Szólt a kurucz. Pogány vagyok. Istentagadó. Ő tett
azzá. Kegyelmedtől is mindent elvett Ocskay László, édes szent
asszonyom; de egyet meghagyott még is, az Istent. – Tőlem még az is
elvette. Nekem az sincs. Elpusztította a hazámat, s elpusztította a
mennyországomat. Nincs se földiekben, se égiekben hitem. – És aztán
tudja azt kegyelmed, magáról tudhatja, hogy a ki egyszer Ocskay
Lászlót megszerette, annak azt nem szeretni többé nem lehet. Én is
úgy szeretem. Mikor a bakó a fejét fogja vágni, az én szivemet is
vágja; de mégis levágja. – Alugyék kegyelmed, hosszú még az éjjel.
Nem beszélek többet.</p>
<p>A hosszú út megint hegynek vitt fölfelé, a fakó szekér
lassacskán döczögött előre. A hold már feljött a Fehérhegyek mögül;
a ködök elültek a völgyben, mintha fehér tavak volnának a
sötét-zöld hegyhátak között. A messze kiáradt Vág ezüsttel
csillámlott. – A holdfénynél egy magányos lovag volt észrevehető, a
mint az úton fölfelé vágtatott.</p>
<p>– Vigyázzatok fiuk! Kiálta Jávorka az előre-haladt lovasokra.
Akármi legyek, ha nem Ocskay László vágtat erre felé egyedül
egymagában.</p>
<p>Egyedül, egymagában! Akkor vesztébe rohan!</p>
<p>Ilonka meghallotta e szót, s a szekér-echo hátulsó
ponyvahasadékán hátratekintve, rebegé:</p>
<p>– Jézus! szent Máriám! Ez Ocskay maga!</p>
<p>Ő legjobban ráismert.</p>
<p>Egyedül vágtat fölfelé az úton, s még hozzá fegyvertelenül. Csak
úgy, a hogy a házból kirohant, kapott fel a <span class=
"pagenum"><a name="Page_215" id="Page_215">-215-</a></span> lovára,
még sisak, kalpag sem volt a fején, szétzilált hajfonatai csak úgy
lobogtak a feje körül.</p>
<p>Ilonka felhúzta a ponyvát a kocsi oldaláról s kinyújtá a kezét,
hogy a Jávorkáét megragadja vele.</p>
<p>– Oh édes jó barátom, igaz hű emberem! Ne bántsátok őt most!
Mikor engem keres. Ne jusson én miattam veszedelmébe! Ne fogjátok
őt el az én szemeim láttára, a gyermekei előtt! Hisz akkor megöltök
mind a hármunkat! Küldjétek másfelé, hagyjátok elfutni. Oh ne
bántsátok itt.</p>
<p>Jávorka az öklével csapkodta a feje tetejét.</p>
<p>– Tudtam azt! Megmondtam előre! Hogy ez a szent asszony
kiimádkozza őt még az éhes ördögnek a fogai közül is, a mikor már
viszi a pokolba! Előre tudtam ezt! Dugjátok vissza a szerszámot a
tokba, czigány legények! Kánápé! (Ezt akkor mondja a czigány, mikor
nincs fizető vendég.)</p>
<p>Aztán odahajolt Ilonkához.</p>
<p>– Látja-e kegyelmed ott azt a holdat a hegyorom felett? Hogy
vigyorog rám a ferde pofájával! Az az én bálványom. Annak esküdtem
meg, hogy a hol megkapom ezt a szörnyeteget, élve elfogom,
elviszem: ha a paradicsom minden lakosai imádkoznak érte, meg nem
kegyelmezek neki, s ha irgalmat tennék vele, én viseljek minden
átkot, a mi az ő fejére hullt! S most te rábirsz, hogy megtörjem az
eskümet. Hát megtöröm. Olyan szent előttem a te szemednek minden
könyharmatja, ne öntözze meg ezt a földet. Tartson meg az Isten a
jövő találkozásig jó Ocskay László! Ha ugyan Isten volt, s nem a
demiurgus, a ki így belekontárkodott a teremtésbe, mikor téged
csinált, hogy a jót a roszszal egy szívbe gyúrta össze!</p>
<p>– Oh köszönöm! rebegé az asszony, s aztán betakargatá a két fiát
a bundába, hogy a kisebbnek a sírása el ne árulja ittlétét, hogy a
nagyobbik rá ne ismerjen az apja szavára, ha az beéri őket.</p>
<p>Nem soká beérte. <span class="pagenum"><a name="Page_216" id=
"Page_216">-216-</a></span></p>
<p>– Halljátok, czigányok! kiálta Ocskay, elfulladó szóval. Nem
láttatok-e az utatokban egy úriasszonyt két kicsiny gyermekkel az
ölében?</p>
<p>Jávorka alázatosan levette előtte a süvegét.</p>
<p>– De hogy ne láttuk volna, csókolom a kezedet-lábadat,
méltóságos herczeg úr. De bizony láttuk őket. Kurta selyemsuba volt
az asszonyságon, nyest-prémmel, a fején fátyolos reczeficze főkötő.
A két kis úrficskának sárga volt a haja, a kicsike az anyja ölében,
a nagyobbik a szoknyáját fogta; piros süvege volt fehér
menyét-prémmel.</p>
<p>– Igen! Azok voltak! Merre mentek?</p>
<p>– Hát biz az asszonyság azt kérdezte tőlünk, merre visz le az út
a predméri révhez? mert ő át akar menni a vizen Predmérre. El is
vezettük odáig szépen; még a kocsinkra is felvettük egy darabig,
odáig, a hol eltér az út: ott leszálltak, odább mentek.</p>
<p>– Mikor volt ez?</p>
<p>– Hja bizony, még akkor nem volt fenn a hold. Még utolérheti a
nagyméltóságos úr, ha nagyon kergeti, mert a révnél aligha viszik
át őket előbb, mint hajnalban; kivált hogy pénze sem volt az
úriasszonynak, tőlünk kért kölcsön két dénárt a révészek számára,
azt mondta, megadja, ha lemegyünk predméri búcsúra, vagy a hradnói
sokadalomra. Azt mondta, ott lakik Hradna mellett, a lietavai
várba, Lengyel Magdolna nagyasszonyomnál; kegyes asszonyunk az
nekünk, minden esztendőben mi reperáljuk meg az ekevasait. Hogy ne
embereltük volna meg két dénárig a hozzátartozóját?</p>
<p>Ezzel a mesével tökéletesen elámította Ocskayt. Hogy tudná
mindezt egy czigány?</p>
<p>– Itt van a két dénárod fejében! mondá Ocskay, egy tallért
hajítva Jávorka felé, a mit az röptében elkapott s
czigány-alázatossággal elhálálkodott érte.</p>
<p>– Csókolom a lába-újja kis körmét a fölséges excellentiás
fejedelem úrnak! Hat szekér ezüstöt találjon helyette. <span class=
"pagenum"><a name="Page_217" id="Page_217">-217-</a></span></p>
<p>– Veszsz meg! dörmögé Ocskay boszúsan, (hat szekér ezüstöt!) s
megfordítá a lovát.</p>
<p>– Apád-anyád idejöjjön! mormogá Jávorka, ráfújva a tallérra
babonásan; s aztán benyújtá azt a ponyva alatt. Nesze czigány
asszony! dugd el a tarsolyodba. Ez szerencsetallér.</p>
<p>Jó volt, hogy így tréfált; mert a szekérernyő alatt
nyugtalankodni kezdett a nagyobbik fiu s a bunda alól egyre
nyafogta: «apám! hallod apám!» Még Ocskay gyanút foghatott volna. S
akkor az az ő veszedelme lett volna.</p>
<p>Nem jutott eszébe, hogy a szekér belsejét megvizsgálja; vágtatva
nyargalt vissza a megtett úton, a míg a predméri kanyarodóhoz
ért.</p>
<p>Jávorka sokáig utána nézett.</p>
<p>– Ni, hogy kergeti maga-magát! Elől szalad a jobbik lelke, hátul
szalad a rosszabbik lelke, maga szalad középett lélek nélkül.</p>
<hr class="tb" />
<p>Harmadnapra eljutott a czigány kordé Vöröskővár aljáig. Itt
leszállt Ocskayné s gyalog ment fel a várba gyermekeivel.</p>
<p>Mikor búcsút vett Jávorkától, azt mondá neki:</p>
<p>– Igérje meg nekem kegyelmed, hogy ha sikerülni talál az a
rettentő fenyegetése, hogy Ocskay Lászlót élve elfoghatja, azt én
nekem rögtön tudtul adja.</p>
<p>– Megigérem neked, te oltári szentség, hogy te neked adom előbb
tudtul, mint akárki másnak. Te aztán mozdits meg eget és földet,
hogy még egyszer megszabadítsd: nem bánom.</p>
<h2>A HÁROMÉLŰ DÁKOS.</h2>
<p>Ezután a nagy veszteség után rohanva szállt alá Ocskay László
csillaga.</p>
<p>Hogy feleségét, gyermekeit nem találhatta meg, hogy <span class=
"pagenum"><a name="Page_218" id="Page_218">-218-</a></span>
Ozmondát megutálta, nem maradt egyéb világa, mint a harcz és
tivornya.</p>
<p>Azok se váltak már be nála, a dáridóban fejébe ment a bor, s a
harczban hullott fejéről a babér.</p>
<p>Katonái szöktek tőle, s a kik vele maradtak, azoknál is elmult
minden erkölcs. Verekedni sem tudtak már. A császári fővezérek
kezdték nem sokra becsülni, se vitézségét, se hadi tudományát.</p>
<p>Még ez az «egy» nemesebb érzés ébren maradt szivében. A többi
téli álmát aludta már, mint a lárvabáb.</p>
<p>A hír, a dicsvágy melegét kereste.</p>
<p>Haditervet csinált; merészet, nagyszerüt. A hadjárat tűzgócza
akkor Érsekujvár vala, a hol Csajághy parancsolt. Ocskay László
ilyen tervvel járul a fővezér elé:</p>
<p>Két nap egymásután a Tormás-szigetből ki fognak száguldani
Ocskay László hadnagyai a csikós csapatokkal az ujvári sánczok
legszélső ravelinja felé, a hol a várbeliek vágómarhái legelésznek,
mintha azokból akarnának elkapkodni. A kuruczok erre természetesen
kirohannak a sánczból a maguk lovasságával s összecsetepatéznak,
mire a hadnagyok visszavonulnak a szigetbe. A harmadik napon
azonban a portyázók csapatja nyomában maga ront elő Ocskay László
az egész huszárságával, a mit még akkor ezrednek nevezett s komoly
harczba keveredik a kuruczlovassággal, azt visszaveti,
összekeveredik vele, úgy, hogy kuruczok és Ocskayék egyszerre
jutnak be a ravelinba. Ott aztán hirtelen neki fordítják az
elfoglalt ágyúkat a várbelieknek, mire azokat Heister és Pálffy
minden oldalról megtámadja. Ilyenformán foglalták el egykor a
kuruczok is ezt a nevezetes várat a császáriaktól, miért ne
sikerülhetne ugyanaz a hadifortély másodszor is?</p>
<p>A fővezér elfogadta Ocskay László tervét, s ahhoz mérten tette
meg az intézkedéseit. Ha Ocskay László betörése sikerül a
ravelinba, akkor egy rohammal el van foglalva Érsekujvár.
<span class="pagenum"><a name="Page_219" id=
"Page_219">-219-</a></span></p>
<p>Egy ilyen fényes sikerre nagy szüksége volt Heisternek, de még
nagyobb Ocskaynak.</p>
<p>Hogy a merész csapás annál jobban sikerüljön, de hogy a
katonáiba is bátor lelket ébreszszen, azt tette Ocskay, hogy magát
az előcsapatot vezette ő maga személyesen, a harmadik napon. –
Pedig már akkor tudta azt, hogy négy hajdani bajtársa összeesküdött
ellene, hogy őt élve elfogják. Egy népballada maradt abból a
korból, a miben ezt megéneklik, s azt Ocskaynak is meghozták
nyomtatásban.</p>
<p>Mikor a csikós gúnyába öltöztetett portyázó csapatjával
kicsapott a rekettyésből, a ravelin kapuján egyszerre szemberohant
rá egy kurucz csapat. Ráismert messziről a vezérükre, Rácz
Miskára.</p>
<p>Az egyenesen Ocskaynak rugaszkodott, jobb kezében egy
összegöngyölt pányvát tartva; nyilván azzal a szándékkal, hogy
azzal lerántsa Ocskayt a lováról.</p>
<p>Ocskay László bevárta a kurucz vezért csendes nyugalommal, s
mikor az közel ért hozzá, egy pisztolylövéssel úgy főbe találta a
lovát, hogy az hanyatt bukott, a lovasát maga alá teperve. Rácz
Miska kitörte a lábát.</p>
<p>– No, fogod-e már Ocskay Lászlót? Rácz Miska! Kiálta az
elbukottra a győztes ellenfél, s azzal kirántva a kardját, neki
vágott a kurucz csapatnak, a ki nagyhamar tapasztalá, hogy nem a
tegnapi csikós hordával van ezuttal dolga, s futott visszafelé.</p>
<p>Nagyhamar azonban segítségére jött a szorongatottaknak a
ravelinból öt század Bercsényi-huszár; rendes, vezényszóra
bontakozó sereg; egy ezredes vezénylete alatt. – De ugyanakkor
előrobogott Ocskay László ezrede is a fűzfaerdő mögül, s ekkor
aztán ő vette át maga annak a vezetését.</p>
<p>A két lovas-ezred szép rendes zárt sorban robogott egymásra
szemközt; messze a csapatok előtt a két ellenséges vezér: egymást
keresve a lovagi találkozásra, a hogy vezetőkhöz illik.
<span class="pagenum"><a name="Page_220" id=
"Page_220">-220-</a></span></p>
<p>Ez időben mind a két félen, a rendes könnyű lovasság is hegyes
csúcsú vas sisakot viselt, hátul réteges nyakvédővel, elől pedig
egy, az ernyőről harántul lenyuló keskeny arczvédővel, mely csak az
orrot és az ajkat takarta, de a mely miatt mégis az arcz
ismerhetlenné vált.</p>
<p>Mikor a két vezér összetalálkozott, egyszerre vágott a másikhoz
mind a kettő. Nem volt szokás a parirozgatás. A kurucz vezér kardja
nagyot csattant Ocskay László mellén, de nem tett benne kárt a
pánczéling miatt; Ocskay ellenben a maga fortélyával visszakézzel
csapott az ellenfele fejére úgy, hogy attól az ütéstől a sisak
hátulról előre bukva, leesett annak a fejéről.</p>
<p>Ráismert azután. – A testvére volt, Ocskay Sándor.</p>
<p>Két ilyen nehéz ütésre, ha vér nem eredt is utána, kell néhány
pillanat, hogy kábulatából egyik is, másik is összeszedje magát és
a mint a vágtató paripák egymás mellett rohanva elvitték az
összecsapókat, ismét szemközt fordítsa a lovát az ellenfelére.</p>
<p>Ocskay Sándor, észrevéve, hogy ellenfele pánczélinget visel,
változtatta a fegyvert. A kengyelvasába tűzve ott volt jobb keze
ügyében a dákos. Az az öt láb hosszú, háromélű fegyver, a minek
«pánczéltörő» a neve; azt ragadta kézbe. – Ocskay László pedig csak
bámult elmeredve, s rémülten tekinte testvére arczába. Az egész ég,
az egész harczmező ezt a szót dörgé a fülébe: «a testvér dákosa
megtalálja sebhető részedet!» Azt is elfeledte, hogy megvédje
magát, hogy kezében a kard, és az arra való, hogy a dákos döfését
elhárítsa vele.</p>
<p>Ocskay Sándor pedig nem ismert rá a bátyjára. Azt gondolta: ki
ez a német? bajusztalan?</p>
<p>Csak akkor ordított fel Ocskay László, mikor a döfést megkapta.
Nem volt az halálos, nem is volt nagyon mély, a pánczél lánczszemei
nem engedik a tőrt messze behatolni, de mégis eltemető szúrás volt
az. A testvér adta.</p>
<p>Ocskay László rémülten fordított hátat ellenfelének, s lovát
sarkantyúba kapva, lélekvesztett kétségbeeséssel rohant
<span class="pagenum"><a name="Page_221" id=
"Page_221">-221-</a></span> árkon-bokron keresztül; folyvást
testvérének haragos lihegését vélve hallani a háta mögött, s mikor
egyszer a háta mögé mert tekinteni, olyan messze volt már a
csatatértől, hogy se kuruczot, se labanczot nem látott sehol.</p>
<p>Üldözőjének a lova valahol elbukott egy árokban. Ha az nem
történik, Ocskay László hátulról kapott sebben esik el testvére
kezétől.</p>
<p>Ez a rémjelenet az utolsó erőt is elvette lelkéből. Nem volt
vitéz többé. – Kerülte a harczot. – Nem is bízták reá. – Úgy bántak
vele, mint egy leszámolt emberrel.</p>
<h2>EGÉSZ A FENÉKEN.</h2>
<p>Nehezen gyógyult be az a seb, a mit Ocskay a testvérétől kapott,
s mikor már egészen begyógyult is, akkor is egyre fájt.</p>
<p>A dicsőségről hazudó álmai szétfoszlottak. Maga a hadjárat, a mi
azután folyt, egészen elvesztette addigi lovagias jellemét; mind a
két fél úgy harczolt egymással, mint a kinek nem a győzelem a
czélja, de a boszúállás, nem saját haditervének végrehajtása, csak
az ellenfélének összekúszálása. Nehéz sohajjal jövünk ki a
történetiró múzeumából, s nincs kedvünk az emlékekre
visszagondolni.</p>
<p>Ocskay Lászlót egyre keményebben üldözte a balsors. Hajdani
hadnagyjai rá-rácsaptak az ezredére, s kudarczot vallattak vele. –
Bittse alatt (hol ő maga Ilonka szeme láttára egykor oly hősileg
harczolt), Vajda levágta egy egész századát Ocskaynak, s az akkor
épen ott volt Ritschánt is elfogta, nehéz sebekkel elborítva.
Hajdani kurucz ezrede apránkint mind átszökdösött a fejedelemhez,
úgy, hogy vége felé nagyobb volt az Ocskay-ezred a kurucz részen,
mint a labanczoknál; s Rákóczy a visszatért ezrednek épen Ocskay
Sándort tette meg parancsnokává.</p>
<p>Ocskay László most már kerülte a harczot. Olyan volt
<span class="pagenum"><a name="Page_222" id=
"Page_222">-222-</a></span> már a lelke, mint a gyűrű, a miből a
drágakő kihullott, csak a veszteségre emlékeztet. A hajdani
dicsőség mezején csak a szégyen tarlója maradt.</p>
<p>A késő bánatot (az eb-gondolatot), a visszasiró emlékezetet csak
a bor tudta elaltatni. Nem is portyázott már, csak kóborolt. Nem
kereste a harczot, csak a tivornyát.</p>
<p>Eltékozolt egy esztendőt, alászállva minden becsületben.</p>
<p>Az új tél is beállt. A hadak mindkét részről téli szállásaikra
tértek.</p>
<p>Ocskay Losonczon volt ezredével.</p>
<p>Egy deczemberi napon szabadságot kért az altábornagyától, hogy a
harczszünet alatt meglátogathassa – a feleségét, gyermekeit.</p>
<p>«Valaki» tudtára adta, hogy hol vannak!</p>
<p>Az pedig senki sem volt más, mint Jávorka.</p>
<p>Ocskay megkapta a kért szabadságot, s azzal ötven huszárját, két
leghívebb czimborájával, Trencséni István és Szeredi Pál
hadnagyaival, maga mellé véve, megindult kora hajnalban.</p>
<p>Olyan nagy hajtást tett, hogy Jávorka alig birt a nyomában
maradni. Neki csak harmincz lovas kurucz vitéze volt.</p>
<p>Jávorka maga is csak nem rég gyógyult fel a nehéz sebéből, a mit
a mocsonoki csatában kapott. Akkor ismét utána látott nagy
fogadásának: Ocskay Lászlót élve elfogni.</p>
<p>Vakmerő kaland volt. Keresztül-kasul a császáriaktól megszállott
vármegyében, egy maroknyi kurucz csapattal, bujkálva, rejtőzködve,
nyomban kisérni a leghívebb vitézeitől környezett vezért, nappal a
berkekben, erdőkben meghuzódni, tarisznyában hozott száraz kenyéren
bőjtölni s éjszaka a falvak alatt, a városok mellett nesztelen
elsurranni, mint egy farkas-falka, s aztán a befagyott folyókon, a
hómezőkön keresztül toronyirányában megint megkerülni <span class=
"pagenum"><a name="Page_223" id="Page_223">-223-</a></span> a jó
előre haladt áldozatot s lesni az alkalmat, mikor arra kapóra
lecsaphat.</p>
<p>Ocskay László pedig – dehogy ment a feleségét keresni.</p>
<p>Egészen másfelé vette az útját: fel a Dodvág mentén, ocskói
kastélyába. Mióta a császári pártra állt, visszakapta a kastélyt; –
ha nem is oly ősi pompával ellátva, mint régen volt, de
férfitanyának elég kényelemmel.</p>
<p>Környékbeli víg czimborák, kortyondi fráterek, híva és hivatlan
ott termettek s folyt a dinom-dánom, mintha éj és nap összeragadt
volna.</p>
<p>E félreugrás miatt Jávorka elveszté a nyomát.</p>
<p>Ő abban a hitben, hogy Ocskay csakugyan a felesége után megy,
Vágujhely táján leskődött rá, s hogy azután egy hétig sem tudott
felőle hirt kapni: nagy elbúsúltan visszaügetett megint
Érsekujvárra.</p>
<p>Volt Jávorkának egy czigány kéme, a kinek legnagyobb virtusa
volt a lábaiban. Ez versenyt tudott gyalogolni akármiféle lovassal.
Jávorka rendeletéből a czigány kémnek egyedül kellett mindenütt
kisérni Ocskay csapatját gyalog, úgy, hogy soha szem elől el ne
veszítse. S ha azután egy helyen megtelepedni látja, ismerve
Ocskaynak azt a szokását, hogy onnan egyhamar ki nem mozdul, vissza
kellett térni a czigánynak Érsekujvárra, a hirrel.</p>
<p>Deczember 29-én jött vissza a czigány azzal a tudósítással, hogy
Ocskay László Ocskón ül és tivornyázik.</p>
<p>Jávorka rögtön lóra ülteté az embereit és megindult.</p>
<p>Mikor Szluha Ferencz, a fejedelem hadipénztárnokának az ablaka
előtt elléptetett, az azt kérdé tőle: Hová ilyen korán?</p>
<p>– Madarat fogni megyek. Ujesztendőre elhozom Ocskay Lászlót.</p>
<p>– No, ha azt a derék madarat elfogja kegyelmed, jó egynéhány
aranyat adok.</p>
<p>Most aztán éjjel-nappal előre! Sűrű ködök ültek a tájon. Csak
kurucz lovas utazhatik ilyen időben. Most már a torony iránya sem
vezette őket. Folyamok mentéhez tartották <span class=
"pagenum"><a name="Page_224" id="Page_224">-224-</a></span>
magukat, a jégen haladtak fölfelé, az olyan út, a melyikről nem
lehet letévedni. Mint a vak ember a sötétben, úgy haladtak előre,
puszta tájékozás után. Kerülniök kellett a járt országutat, s
különösen vigyázniok, hogy a lipótvári császári seregre rá ne
bukkanjanak, vagy a kostoláni labancz-hadakba ne üssék a fejüket. –
Majd meg egy végeszakadatlan hosszú lapályos erdőségbe kerültek, a
hol szálfán és bozóton kívül napijáróra nem találni semmit: se
falu, se szállás. Jávorka jól ismerte azt a vidéket. Ez a Vág és
Dodvág közötti hosszú lapály: a falvak mind a tulsó két parton
vannak, itt közbül az erdő. Itt már csak a compass volt az
útirányzó, mint a sík tengeren.</p>
<p>Harmadnap reggelén ott voltak Ocskó alatt.</p>
<p>Mint a gyakorlott tengerész, oly biztosan vezette át a ködülte
tájon Jávorka a csapatját.</p>
<p>Maguk ott maradtak az erdőben. Jávorka beküldte a czigányt a
kastélyba hirt hozni.</p>
<p>A czigány visszatért azzal a hirrel, hogy Ocskay nincs már
Ocskón: mind csapatostól átment még karácsony napján a szomszéd
Verbóra, ott isznak nagyban a báróék kastélyában.</p>
<p>A verbói bárók maguk is olyan víg czimborák voltak!</p>
<p>Karácsony reggelén, mikor épen templomba kellett volna menni:
kapott egy levelet Verbóról Ocskay, melyben meghíják a bárók, hogy
menjen át az ünnepekre ő hozzájuk.</p>
<p>Hiszen ráért volna a meghivásnak mise után is eleget tenni, ha a
meghivó után még egy pár sor női kézzel oda nem lett volna
írva:</p>
<p>«Itt vagyok!</p>
<p class="i2">Deliancsa.»</p>
<p>Erre a névre, még a mi kis esze volt, azt is elveszté.</p>
<p>Nem ment már a misére, még az Istenét is elfelejté. Rögtön
nyergeltetett, s karácsony délelőtt átrobogott Verbóra s nagy
üdvlövöldözéssel jelenté megérkeztét. – <span class=
"pagenum"><a name="Page_225" id="Page_225">-225-</a></span> Azóta
ott dőzsöl. – Nincs szünete a tivornyának. – A verbói asszonyok,
leányok híresek a szépségükről; – a verbói kastélyban oly orgiák
folynak, a mik kétségbeejtik a verbói anyákat, férjeket. – Ocskay
László még itt is meg akarja érdemelni a «Nero» nevet, a mivel a
német krónikairók felruházták.</p>
<p>Jávorka nem akart hinni a hirnek.</p>
<p>Ilyen mély sülyedést nem bírt elképzelni.</p>
<p>Hogy azok után, a mik e férfi és e nő között történtek, ezek még
egyszer összejöhessenek egymással, az öröm poharának a fenekén
maradt seprűjét kiinni.</p>
<p>Ez már undorító!</p>
<p>Nem birta elhinni, pedig bizonyos hirét hozták a Verbóról
panaszra, átkozódásra szétfutott anyák.</p>
<p>Vakmerő kisérletre adta a fejét. Kolduló czigánynak álczázta
magát; maga előre ment egyedül Verbóra, a harmincz vitézét
elrejtőzteté a Verbó melletti erdőben; ő maga egyedül ment fel a
kastélyba.</p>
<p>Reggel volt már, új esztendő napja. Ocskayéknál még mindig
tartott az ó-esztendő éjszakája. A tivornya terme még gyertyákkal
volt kivilágítva.</p>
<p>A hir igazat mondott. Jávorka egymás mellett ülve találta őket a
féktelen orgia közepett.</p>
<p>Odament hozzájok nagy alázatosan, boldog új esztendőt kivánni,
czigányos hálálkodással mindenféle válogatott jókat árasztva a
boldog vőlegény, meg az ő szerelmetes menyasszonya fejére.</p>
<p>Ocskay olyan ittas volt, hogy rá nem ismert Jávorkára.</p>
<p>– No czigány, ha tudsz hozzá, szólt nevetve, hát mondj
szerencsét a menyasszonyomnak, mikor tartjuk meg a lakodalmat?</p>
<p>Jávorka a tenyere után nyult Deliancsának s belenézett.</p>
<p>– Jaj, te drágalátos herczegasszony, neked nagy szerencse áll.
Generális vesz el. Még ezen a héten. El is visz magával, úgy, hogy
soha sem veszt el.</p>
<p>– Hát hova visz magával? mondá Deliancsa. <span class=
"pagenum"><a name="Page_226" id="Page_226">-226-</a></span></p>
<p>– Azt akkor mondom meg, ha ő méltósága aranyos tenyerét
meglátom.</p>
<p>Ocskay odanyújtá neki a tenyerét.</p>
<p>– Jaj te neked nagy győzelem áll! Beveszed Érsekujvárt hamarább,
mint hinnéd, oda viszed a gyönyörűséges szép mátkádat.</p>
<p>– Nesze czigány! mondá Ocskay, odadobva neki egy tallért a
hizelkedő jövendőmondásért s aztán átkarolta Deliancsa vállát, a
fülébe súgva.</p>
<p>Javorkának elég volt, a mit látott.</p>
<p>Sorba üdvözölve a nagyságos urakat és asszonyságokat, a kik mind
nagy tréfát csináltak belőle, elkotródott a kastélyból, s aztán
sietett vissza az erdőben hagyott társaihoz.</p>
<p>Ocskay és czimborái belefáradtak a hosszú tivornyába, s új
esztendő délutánján felkerekedtek a verbói kastélyból, visszatérni
Ocskóra.</p>
<p>Bortól hevült fővel még azt a bolondságot is megtette Ocskay,
valami különös hősködést akarva fitogtatni a szép szemek előtt,
hogy a saját harczi paripája helyett egy egészen tanulatlan mént
vezettetett elő a verbói bárók istállójából, a mi még nem volt
nyereg alatt; arra ült fel. Legénykedett vele, hogy ő azt is
megbirja fékezni, akármennyit vesztegetett is eszéből,
erejéből.</p>
<p>Aztán még lóhátról is ittak egy búcsúpoharat, még a nyeregből is
váltottak egy búcsúcsókot.</p>
<p>– No már most még egy üdvlövést a szép Deliancsa
tiszteletére.</p>
<p>S azzal mind kilövöldözték a pisztolyaikat, mordályaikat a
levegőbe… és elfeledték újra megtölteni. Kitől féltek volna itten?
A császári tábortól elfoglalt területen, messze a kuruczok minden
seregétől.</p>
<p>Úgy keltek aztán útra, vad danákat kurjongatva, a mik közé a
meggyalázott férjek, anyák átkozódása vegyült.</p>
<p>A mint a dalt rikácsoló ittas csapat a verbói fenyves
<span class="pagenum"><a name="Page_227" id=
"Page_227">-227-</a></span> előtt végighaladt, kirohant reája
Jávorka a harmincz kurucz vitézzel.</p>
<p>– Itt a kurucz! Ill a berek, nádak, erek! ordítá a megrémült
had, s szétrobbant Ocskay mellől, futva, a merre nyitva a világ, s
se a maga, se a vezére védelmére még csak nem is gondolt.</p>
<p>Ocskay mámorködtől fátyolozott szemeivel egy ismerős arczú
lovagot látott maga felé vágtatni.</p>
<p>Megrettent tőle. Ez az ő egykori kedvencze: Jávorka.</p>
<p>Sarkantyúba kapta a paripáját, hogy elfusson előle.</p>
<p>Érzé, hogy ez a nemesis lovagja.</p>
<p>Hanem a tanulatlan paripa nem akart a sarkantyúnak engedni: a
helyett, hogy elfutott volna, csak ágaskodott és egy helyben
forogva toporzékolt.</p>
<p>Ocskay a mordályához kapott s ráfogta azt Jávorkára. Már
elfeledte, hogy nincs az megtöltve, ki lett lőve Deliancsa
búcsuüdvözletére. A fegyver nem dördült, csak csettent.</p>
<p>Jávorka már ott volt mellette, s a kardjával a fejéhez
sújtott.</p>
<p>Ocskay a mordálylyal hárítá el a csapást, de a kard hegye mégis
az arczát érte s vérrel borítá el; egy második csapás a kezét
sebesíté meg, akkor aztán Jávorka a balkezében tartott fokossal úgy
sújtá főbe, hogy Ocskay kábultan rogyott le lováról.</p>
<p>Mire magához tért, a sebei be voltak kötözve, s ő maga egy ló
hátára szíjjal odakötve. Vitték a csendes, laktalan erdők közé.</p>
<p>A mint a legelső tisztáson pihenőt tartottak, Jávorka az őrtűz
mellett egy levelet írt Ilonkához.</p>
<p>«Holtig tisztelt édes szent asszonyom.</p>
<p>Igéretem szerint tudatom kegyelmeddel, hogy a mai szent napon,
újesztendő napján, Isten ő felsége kezemre adta Ocskay Lászlót. –
Mától fogva imádva borulok le Isten előtt. – Az volt a szándékom,
hogy ha elfoghatom Ocskay Lászlót: nem bántom; a kegyelmed szíve
fájdalmáról <span class="pagenum"><a name="Page_228" id=
"Page_228">-228-</a></span> irgalmazok neki: elviszem egy
kolostorba, oda bezáratom; azt mondom neki: «barát voltál, légy
megint barát; szabadítsd meg a lánczaidtól azt a dicső teremtést, a
kire nem vagy méltó, s aztán imádkozd le magad a bűneidet, ne lopd
meg egy szentnek az imádságait!» Ez volt a szándékom. Van Isten: ő
tanum, ő látta ezt a gondolatot a szivemben. – De van ördög is, s
ez meg azt súgta Ocskay László szivének, hogy ne a hű hitvesét,
őrangyalát menjen felkeresni, visszakönyörögni, hanem menjen
találkozni még egyszer azzal a dæmonnal, a kinek száz neve van, de
előttem egy sincs. – Nem hittem a mások szavának: odamentem, hogy a
magam szemével lássak.</p>
<p>A mit láttam, soha el nem mondom. – De most már halálra adom
Ocskayt! – Tegyen meg kegyelmed minden próbát, a mit hűséges
asszonyszív véghezvinni képes, megszabadítására; mert kell, hogy a
kegyelmed lelke nyugodt legyen abban, hogy még a lehetetlent is
megkisérté miatta, de én bizonynyal mondom kegyelmednek, hogy
Ocskay László meg fog halni, meg kell neki halni!</p>
<p class="right">örök tisztelője:<br />
<i>Jávorka Ádám</i>.»</p>
<p>Ezzel a levéllel utnak indítá Jávorka Ocskaynak egyik foglyul
esett lovászát Vöröskővár felé.</p>
<p>Maga pedig vágtatva sietett vissza éjnek idején Érsekújvárra.
Oly sebesen futottak, hogy másnap délben már ott voltak
Érsekújváron.</p>
<p>Mikor Jávorka a fogoly Ocskay Lászlóval bevonult a városba, a
nép reá lázadt, s szét akarta tépni a foglyot; kővel, sárral
hajigálták: Jávorka vitézeinek a testükkel kellett őt fedezni, hogy
agyon ne kövezzék.</p>
<p>Csajághy, a várparancsnok, az összes várbeli főtisztekkel épen
ebédnél ült, ott volt Ocskay Sándor is közöttük, a midőn Jávorka
megérkezett a sebesült, megkötözött, megalázott Ocskay Lászlóval.
<span class="pagenum"><a name="Page_229" id=
"Page_229">-229-</a></span></p>
<p>A kurucz vezérek nagy riadallal ugráltak fel az asztaltól.</p>
<p>– Ah itt van a drága császármadár! kiáltá Csajághy.</p>
<p>Csak Ocskay Sándor fordult félre, a bátyját megsiratni.</p>
<p>– Mit gúnyolódik kegyelmed? szólt Ocskay; jobb, ha borbélyt
hivat, a ki sebeim bekötözze s meggyógyítsa.</p>
<p>– Majd hivatok én neked olyan borbélyt, a ki úgy meggyógyít, –
semmid sem fáj többé.</p>
<p>A lakomázó asztalt azonnal elhordták, fehér abrosz helyett
fekete posztóval leterítették, feszületet, halálfőt, égő gyertyákat
raktak fel rá, s Ocskay Lászlóra rögtön törvényt láttak.</p>
<p>A hosszas vallatás egész késő éjszakáig tartott.</p>
<p>Mikor bevégezték, azt kérdé Csajághy a rabtól:</p>
<p>– Mit tettél ember?</p>
<p>– Mit tettem? Álmodtam! Rettentő álmom volt. Most ébredtem fel.
Utálom magamat. Gyűlölöm az embert, a ki tegnap voltam. – Nem kérek
egyebet, csak azt engedjétek, hogy én ölhessem meg a tegnapi Ocskay
Lászlót. Válaszszátok ki a halál nemét, a mit végrehajtsak rajta.
Tűzmáglyára lépek, szisszenés nélkül fekszem rajta. De legjobban
szeretnék még egyszer karddal kezemben odarohanni azokra, a kik ily
nyomorulttá tettek, s izekre vagdaltatni magamat, és visszavágni
rájuk.</p>
<p>– Késő már Ocskay László! Nem hisz már senki annak, a mit te
mondasz. Ellenben a mit én mondtam, az megáll: «ha te valaha ezt a
hazát elárulod; ha te földi angyalodhoz hűtelen lészsz: – én leszek
a megölő hóhérod.» – Eredj börtönödbe s készülj halálodra.</p>
<p>Hajh, a földi angyal, – ha most közel lett volna, tán még
meglágyította volna a haragos itélő-birák kemény szivét.
<span class="pagenum"><a name="Page_230" id=
"Page_230">-230-</a></span></p>
<h2>A VÉGSŐ KISÉRLET.</h2>
<p>A mint Ilonka megkapta a rémhírt férje elfogatása felől, azonnal
kocsira ült s éjnek éjszakáján utra indult Pozsonynak.</p>
<p>Ott volt Heister főhadiszállása.</p>
<p>Ilonkának megsugta a szív ösztöne, hogy itt kell keresni a
védelmet Ocskay László számára. A kuruczokhoz hiába menne
könyörögni; azok őtet is elfognák: hisz ő is ellenség! Heister még
segíthet.</p>
<p>Elég korán reggel érkezett meg a pozsonyi várba. Rögtön sietett
fel a fővezérhez.</p>
<p>Az előszobában azt mondták neki, hogy várjon. A tábornagy nincs
még felöltözve, nem fogadhat el asszonyságokat.</p>
<p>Várt nagy szívdobogások közt.</p>
<p>Elmult egy óra, kettő, három, még sem mondták neki, hogy szabad
a bemenetel. Jöttek az alatt sokan utána: mindnek várni
kellett.</p>
<p>Ekkor ismét nyilik az ajtó, s Ilonka egy selyemtől suhogó
divathölgyet lát belépni; tollas barettal a hajporozott fején,
szépség-legyecskékkel a kifestett arczán, magas aranyozott sarku
czipőiben kevélyen lépegetve, mint a páva.</p>
<p>Ez is ugyan siethetett, hogy olyan jókor meg tudott érkezni
Verbóról s átalakulni Deliancsából Ozmonda grófnővé! – A
komédiásnők gyorsan tudnak átöltözni.</p>
<p>Ilonka kitalálta, hogy miért jött ez.</p>
<p>Angyali jó szive közel volt hozzá, hogy kiengesztelődjék iránta.
Elfeledte, hogy mit vétett ellene ez az asszony, csak az jutott
eszébe, hogy ez most megmenthetné Ocskay Lászlót. Eléje sietett és
megszólítá:</p>
<p>– Óh asszonyom. Elfogták Ocskay Lászlót.</p>
<p>Ozmanda gúnyos hidegséggel viszonzá németül:</p>
<p>– Madame, ich verstehe kein Türkisch! <span class=
"pagenum"><a name="Page_231" id="Page_231">-231-</a></span></p>
<p>Igaz. Itt nem szabad törökül beszélni! Németre fordítá a
szavát.</p>
<p>– Elfogták Ocskay Lászlót. Óh könyörögjön mellette a fővezér
urnál.</p>
<p>Összetett kézzel esengett előtte.</p>
<p>A grófnő pedig magasra emelve a fejét, kevély elutasítással
mondá:</p>
<p>– Asszonyom, ilyesmit nem szokás egy urhölgynek a szemébe
mondani! Mi közöm hozzá? Ki nekem az az ur?</p>
<p>Ekkor a tábornagy hadsegéde kilépett az ajtón, s azt mondá:</p>
<p>– Melyik az az urhölgy, a ki Ocskay László felől akar ő
excellentiájával beszélni?</p>
<p>Ozmonda nem szólt semmit, csak megindult az ajtó felé, a mit az
udvaroncz készséggel tárt föl előtte.</p>
<p>Erre elhagyta Ilonkát vértanui türelme, megkapta Ozmonda ruháján
a bouffant s olyat rántott rajta vissza, hogy csak úgy ropogott a
selyem, s azzal indulatosan kiálta fel:</p>
<p>– Ha szabad a szeretőjének könyörögni érte, akkor nekem elébb
szabad: a feleségének!</p>
<p>S azzal félretaszítva erős kezével maga elől az ajtóban álló
udvaronczot, berontott erőszakoson a tábornagyhoz.</p>
<p>Heister az ablaknak háttal állt; az árnyéktól még sötétebb volt
az arcza, mint egyébkor.</p>
<p>Ilonka odarohant hozzá és térdre esett előtte.</p>
<p>– Én vagyok Ocskay Lászlóné. Férjemet elfogták. Óh szabadítsa
meg kegyelmességed! Ne engedje, hogy megöljék.</p>
<p>Heister haragos volt.</p>
<p>– No, hát mit akartok? Hogy elfogták Ocskay Lászlót? Tudom.
Elébb tudtam, mint ti. Kellenek nekem ide sápitozó asszonyok, hogy
megmondják, mit cselekedjem? Már megtettem, a mit kellett. Három
órával ezelőtt elküldtem már a gyorsfutárt peremptorius levelemmel
<span class="pagenum"><a name="Page_232" id=
"Page_232">-232-</a></span> Érsekujvárra Csajághyhoz, a kurucz
vezérhez, Ocskay dolgában.</p>
<p>Azzal hátrakapta mind a két kezét, nehogy megcsókolja
valamelyiket a háládatos asszony.</p>
<p>Ilonka pedig még ott maradt térden állva, s összetett kezeit
ajkaihoz emelve, úgy nézett fel a fővezérre, mintha ki akarná
csalni annak az ajkaiból még azt a vigasztaló felvilágosítást is,
hogy mit tett Ocskay László érdekében?</p>
<p>– Igenis. Dörmögé a vezér. Én nem vagyok a sok beszéd embere: én
tenni szoktam. Megirtam Csajághy Mártonnak, hogy ha ő foglyul ejté
Ocskay Lászlót nekem meg három kurucz-vezér esett a kezembe: Fodor
László, brigadéros, Volfárt ezredes és Palkovics Ferencz
főstrázsamester.</p>
<p>Hármat egyért! Fényes csere! Ilonka ismerte mind a hármat;
férjének jó barátjai voltak. Az érsekujvári napok alatt sokszor
találkozott velük. Ez a három bizony-bizony ér annyit együtt, mint
az egy Ocskay László.</p>
<p>A szemei örömtől tündököltek Ilonkának.</p>
<p>Heister megsajnálta ezt az örömét az asszonynak. Nem járt ő
abban, hogy valakinek örömöt csináljon.</p>
<p>– No hát – ha azok odaát Ocskay Lászlónak levágják a fejét: én
cserében ezt a három kuruczvezért nyakaztatom le.</p>
<p>Az ijedtség elvette Ilonkának a szavát.</p>
<p>Rettenetes gondolat! Nem hogy megmentsék Ocskay Lászlót, hanem
arról van szó, hogy ha őt megölik ott, emitt megölnek helyette
viszontorlásul három derék jó hazafit, három hajdani jóbarátot.</p>
<p>Fölkelt a térdéről, támolyogva, ingadozva ment ki a
szobából.</p>
<p>Ott az ajtóban még egyszer találkozott azzal a másik nővel.</p>
<p>Most az ragadta meg az ő kezét s ezt suttogá a fülébe:</p>
<p>«Özvegy vagy már…»</p>
<p>Ilonka kitántorgott a várból. Lelkének minden gondolatja
<span class="pagenum"><a name="Page_233" id=
"Page_233">-233-</a></span> össze volt kuszálva. Merre forduljon
most? Kit próbáljon még meg?</p>
<p>Egy vakmerő gondolatja támadt. – Oda fog menni Csajághyhoz; –
vagy kikönyörgi tőle a férjét, vagy osztozik annak a halálában.</p>
<p>«Hajts Érsekújvár felé!» mondá a kocsisnak.</p>
<p>Senki sem kisérte, senki sem tartóztatta.</p>
<p>Aznap korán reggel már a haditörvényszék előtt állt Ocskay
László.</p>
<p>Künn a piaczon a hajduság, a népség lázongva gyülekezett, s
ordítva követelte rettentő halálát.</p>
<p>A legszörnyűbb halál nemével kell neki meghalni, a mivel csak
országos gonosztevőket szoktak kivégezni.</p>
<p>Hasztalan volt már Ocskay Lászlónak a fölébredése, hasztalan
mondta el a vérbirák előtt, mi végzetes lánczolata az eseményeknek
sodorta alá ebbe a mélységbe; hasztalan esküdött, hogy ha még
egyszer kezébe adják a kardját, minden vétkét lerója hűségével!
Késő volt már. Kimondták rá a halált, a legszégyenteljesebb, a
legirtóztatóbb halált: a karóba huzatást.</p>
<p>Ekkor a testvére, Sándor, odaborult Csajághy lábaihoz, s
könnyeivel áztatva annak a kezeit, könyörgött kegyelmet
szerencsétlen bátyja számára; saját érdemeit, hűségét, szenvedését
a hazáért mind fölemlegette. Elfeledkezett róla, hogy az elitéltnek
ellensége, el arról is, hogy birája, el arról, hogy ő a szegény
letiprott magyar, ez meg a vérében gázló hitszegő: – csak az jutott
eszébe, hogy testvére.</p>
<p>Csajághy szive nem lágyult meg; de igazságot tartott.</p>
<p>A mérlegre tette az öccs érdemeit, szeretetét, hűségét a bátyja
vétkei, hűtlensége mellé: s megkegyelmezé Ocskay Lászlót a
szégyenteljes haláltól a nemes embereket megillető pallos-halálra.
Az is nagy kegyelem volt.</p>
<p>De meg kell neki halni!</p>
<p>Mikor az itélet kimondatott, nagy trombitaszóval érkezék meg a
piaczra Heister levelével a gyorsfutár. <span class=
"pagenum"><a name="Page_234" id="Page_234">-234-</a></span></p>
<p>Csajághy átvette a levelet, s felbontá azt a törvényszék
előtt.</p>
<p>– Heister azzal fenyeget bennünket, hogy ha mi kivégeztetjük
Ocskay Lászlót, ő meg lefejezteti a tőlünk elfogott három vezért. –
No hát feleljük neki ezt: – «ha kegyelmed levágat az egy Ocskay
Lászlóért három kurucz főtisztet, – akkor mi megöletünk hét
császári fogolytisztet; köztük Illert, Schenket, Zichyt, Ritschánt,
a kik kezeink között vannak! Ez a mi válaszunk!</p>
<p>Ezzel bocsátá vissza Csajághy Márton a küldönczöt.</p>
<p>S ezt határozva, kettétöré a fekete pálczát, s odadobá Ocskay
László lábaihoz.</p>
<p>Csak annyi időt hagytak még neki, hogy végrendeletet
irhasson.</p>
<p>Azt Ocskay László elvégzé olyan nyugalommal, mint a ki sorsával
leszámolt s hazamegy pihenni.</p>
<p>Öcscse Sándor egy pillanatra sem hagyta el többé.</p>
<p>Mikor készen volt a végrendeletével, azt mondá öcscsének:</p>
<p>– Meg van még nálad az a levelem, a mit egykor azzal a szóval
adtam át, hogy bontsd fel majd akkor, ha meghalok.</p>
<p>– Nálam van.</p>
<p>– No hát bontsd fel.</p>
<p>– Bátyám!</p>
<p>– Bontsd fel, itt az ideje. Akarom, hogy most olvasd el.</p>
<p>A levélben ez állt:</p>
<p>«Te szeretted Ilonkát, mielőtt én elvettem. Bocsáss meg, hogy
megfosztottalak boldogságodtól. Ha én elvesztem, tedd őt boldoggá.
Ugy légy áldva, a hogy ezt tenni fogod.</p>
<p class="right">Bátyád: László.»</p>
<p>Sándor meg volt zavarodva, hogy titkát elárulva látta.</p>
<p>– Neki is megirtam ezt. Levelemet te fogod neki átküldeni,
végrendeletemmel együtt. Én e szegény nőnek a szivét darabokra
törtem: alkosd még egyszer egészszé. <span class="pagenum"><a name=
"Page_235" id="Page_235">-235-</a></span> Az ő anyja megátkozta (az
én bűnömért) az ő gyermekeit, légy nekik atyjuk, s fordítsd el
róluk az átkot. Most hagyj magamra; – Istennel akarok
kibékülni.</p>
<p>Azzal megölelték, megcsókolták egymást, László azt súgta
Sándornak még egyszer: «Légy atyja gyermekeimnek».</p>
<hr class="tb" />
<p>Alig hagyta el Ocskay Sándor bátyja börtönét, midőn egy porlepte
lovas jött vágtatva az utczán, őt keresve.</p>
<p>Ilonka küldte ezt hozzá, azzal a kéréssel levelében, hogy
engedjék őt bejönni a kurucztábor elővédein keresztül. Őt magát
Sempténél tartóztatták fel.</p>
<p>Odakünn már verték a dobokon a gyászchamadeot. A vérpad fel volt
már állítva a piacz közepén.</p>
<p>Ilonka könyörgéseivel még egyszer csodát mívelt. Rábirta a
kurucz előhad semptei parancsnokát, hogy őt keresztül bocsássa a
hadvonalon. Ha jókor érkezik Érsekújvárra, bizony kiimádkozza őt
még a hóhértól is, mikor az már a pallosát emeli föléje.</p>
<p>Szegény nő, hogy néz ki folyvást a hintó ablakából, epekedő
arczczal, ha nem jön-e már Érsekójvár?</p>
<p>Végre feltünt előtte a láthatáron a síkon kiemelkedő
bajorsáncz.</p>
<p>Azon a sánczhatáron meredt föl egy magas árboczfa. S ennek a
hegyén volt valami gömb. Az alkonyég sápadásában oly rémletes volt
ez az égremeredő sötét jel.</p>
<p>«Mi lehet ez a sötét jel?» kérdezé magában borzadozva a
kétségbeesett nő.</p>
<p>Mielőtt oda érkezett volna, egy lovag jött vágtatva eléje.
Ocskay Sándor volt.</p>
<p>– Vissza! vissza! – kiáltá a lovag, a mint Ilonkát felismerte, s
feltartóztatta erőszakosan a robogó lovakat.</p>
<p>Ilonka kiszökött a hintóból s odafutott Ocskay Sándorhoz.</p>
<p>– Mi az ott? Mi az ott? kérdezé arra a rémjelre mutatva
<span class="pagenum"><a name="Page_236" id=
"Page_236">-236-</a></span> ott a sötét sánczorom felett,
megragadva kezeivel Sándor karját.</p>
<p>– Óh ne kérdezd! ne nézz oda! Fordulj vissza! rebegé Ocskay
Sándor, keservesen zokogva.</p>
<p>A testben, lélekben összetört nő eszméletlenül rogyott
össze.</p>
<p>Az a rémjel ott a távolban – az egykor legbálványozottabb
férfinak a feje volt, árboczhegyre tűzve.</p>
<h2>POROK ÉS HAMVAK.</h2>
<p>Heister szavának állt. A mivel fenyegetőzött, betölté. A
kivégzett Ocskay Lászlóért lefejeztetett három kurucz vezért.</p>
<p>Erre aztán megint a kurucz-vezér itéltette halálra a hét fogoly
osztrák vezértisztet, azok között Ritschánt.</p>
<hr class="tb" />
<p>Lélekfájás ezekre az időkre visszagondolni!</p>
<hr class="tb" />
<p>Ocskay Lászlót eltemették, künn a szabad mezőn, nem megszentelt
földbe; jeltelen sírba, még csak keresztet sem tettek a fejéhez.
Csupán sűrű tövissel vették körül, mint a pogány időkben a
villámütés félelmetes helyét.</p>
<p>Úgy sem fogja azt látogatni senki.</p>
<p>Egy reggel a czirkáló őrjárat egy női alakot látott meg e síron
fekve.</p>
<p>Odamentek, megszólították. Arczczal feküdt a síron, nem felelt.
Költötték: nem ébredt.</p>
<p>Egy török-kés volt nyelével lefelé a sírhalomba megerősítve,
felfelé álló vasával az alvó nő szívén keresztülszúrva. Két
karjával átölelte a sírt.</p>
<p>Voltak, a kik ráismertek benne a szép Szunyoghy Ozmondára,
született Eszterházy grófnőre. <span class="pagenum"><a name=
"Page_237" id="Page_237">-237-</a></span></p>
<p>Annyira szerette-e őt, hogy képes volt megölni, s úgy egyesülni
vele a halálban? Ő vitte-e imádott bálványát, kiszámítva a
vérpadra, hogy a sírban legyen az övé? – Átvitte e titkot a
másvilágra, s bizonyára kegyelmes bírára talált, a ki nem emberek
gondolatai szerint ítél, a ki nem azt nézi, hogy mit tettünk? hanem
azt, hogy mit éreztünk?</p>
<hr class="tb" />
<p>Még abban az évben utoljára hangoztatták a tárogatók a
szvihrovai nótát a Kárpátok ormairól, mikor Bercsényi búcsút vett
hazájától örökre.</p>
<p>Rákóczy hadseregének maradványai a majtényi síkon lerakták a
fegyvert. A négyszögü tér, a hol az megesett, be van kerítve
sánczczal, s ma már sűrű erdő, bozót nőtte azt tele. Soha ember be
nem lép a bozótba, vadász nem keres ott zsákmányt, vándor nem vág
utravaló pálczát a gesztjéből: ott valami kisért!</p>
<p>Pálffy János, a bán, és Károlyi Sándor, Rákóczy vezére
megalkudtak a békekötésben: szathmári békekötésnek hívják azt az
okmányt.</p>
<p>I. József már azt nem érte meg: ifjan halt el a hadjárat
bevégezte előtt.</p>
<p>A békekötés után Ocskay Sándor hazatért birtokaira, miket a
conventió visszaadatott neki.</p>
<p>A krónika azt mondja, hogy a béke helyreálltával nőül vette
szerencsétlen bátyja özvegyét, Tisza Ilonát. Ocskay Lászlónak egy
gyermeke sem ért emberkort. A hatalmas, nevezetes Ocskay családnak
Ocskay Sándor a törzse.</p>
<hr class="tb" />
<p>Ez volt a története azoknak, a kik szerettek, és a ki szeretve
volt mind a vérpadig.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Vágjad uram,
vágjad, mért lettek kutyákká?</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Pálffy bán
szavai.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_238" id=
"Page_238">-238-</a></span></p>
<h2>TARTALOM.</h2>
<p class="center">II. KÖTET.</p>
<ul class="TOC">
<li>A vak lövések <span class="ralign"><a href=
"#Page_1">1</a></span></li>
<li>A fehér barát <span class="ralign"><a href=
"#Page_11">11</a></span></li>
<li>A budetini borz <span class="ralign"><a href=
"#Page_21">21</a></span></li>
<li>Az édes otthon <span class="ralign"><a href=
"#Page_47">47</a></span></li>
<li><span class="pagenum"><a name="Page_239" id=
"Page_239">-239-</a></span></li>
<li>Idegen háznál <span class="ralign"><a href=
"#Page_60">60</a></span></li>
<li>Circe <span class="ralign"><a href=
"#Page_70">70</a></span></li>
<li>A rák «fordulóban» <span class="ralign"><a href=
"#Page_77">77</a></span></li>
<li>A kik a holdra esküsznek <span class="ralign"><a href=
"#Page_87">87</a></span></li>
<li>A feltalált régi jó barát <span class="ralign"><a href=
"#Page_90">90</a></span></li>
<li>O du liber Augustin <span class="ralign"><a href=
"#Page_105">105</a></span></li>
<li>A két kereszt <span class="ralign"><a href=
"#Page_121">121</a></span></li>
<li>A Krethi és Plethi <span class="ralign"><a href=
"#Page_126">126</a></span></li>
<li>Rákóczy villáma a császár előtt <span class="ralign"><a href=
"#Page_140">140</a></span></li>
<li>A végzetes golyó <span class="ralign"><a href=
"#Page_153">153</a></span></li>
<li>Az anyai ház <span class="ralign"><a href=
"#Page_164">164</a></span></li>
<li>Két kincs közül az egyiket <span class="ralign"><a href=
"#Page_176">176</a></span></li>
<li>Életre-halálra <span class="ralign"><a href=
"#Page_193">193</a></span></li>
<li>Elvesztve örökre <span class="ralign"><a href=
"#Page_208">208</a></span></li>
<li>Háromélű dákos <span class="ralign"><a href=
"#Page_217">217</a></span></li>
<li>Egész a fenéken <span class="ralign"><a href=
"#Page_221">221</a></span></li>
<li>A végső kisérlet <span class="ralign"><a href=
"#Page_230">230</a></span></li>
<li>Porok és hamvak <span class="ralign"><a href=
"#Page_236">236</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_43">43</a></td>
<td>En nem vagyok</td>
<td>Én nem vagyok</td>
</tr>
<tr>
<td class="tdr"><a href="#Page_47">47</a></td>
<td>csabító varázs</td>
<td>csábító varázs</td>
</tr>
<tr>
<td class="tdr"><a href="#Page_99">99</a></td>
<td>el ís szórta</td>
<td>el is szórta</td>
</tr>
<tr>
<td class="tdr"><a href="#Page_159">159</a></td>
<td>Uljön le</td>
<td>Üljön le</td>
</tr>
</table>
</div>

</body>
</html>
